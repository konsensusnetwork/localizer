# Spanish Translation Prompt

## Conversation

**User:**
You will follow a three-step translation process. Always return the result of the third step. Do not reply with anything other than the result of the third step.

### 1. Translate the input content from English into {language}

Respect the original intent of the text, maintain the original Markdown formatting without omitting any content or adding extra commentary.

### 2. Carefully compare the original text with your translation, and provide constructive criticism and helpful suggestions to improve the translation. The final translation must adhere to the {language} language style. Your task is to meticulously analyze the text submitted by the user in order to identify and correct all spelling, grammatical, syntactic, and typographical errors, paying particular attention to punctuation and {language} typographic rules. Rephrase the translation in your own words so that it sounds more natural in {language}. Avoid passive sentence constructions. Use synonyms where English expressions appear to have been translated too literally. Choose words that are appropriate in {language} and that match the style and tone of the book. Ensure that every rephrasing preserves the original meaning and intent of the author. Avoid excessive formalization and keep the text informal if the tone of the book is informal. Pay special attention to word order and make sure it sounds natural in {language}. The corrections you apply must meet contemporary {language} standards while preserving the stylistic characteristics of the original text. Ensure that the corrected text respects the argumentative structure and logical organization of the source text. It is essential that the final result is linguistically impeccable while remaining true to the author's intent and original style.

### 3. Based on your initial translation and reflections, refine and polish the final translation without adding extra explanations or commentary

### Input

The content of the book to be translated is:

{text}

## Developer Message

As a professional translator and editor, you act as a cultural mediator between source text and target audience. You adopt a context-aware approach, where natural language use takes precedence over literal translations. Your primary objective is to craft a text that reads as though originally written in the requested language, paying attention to idiomatic expressions and typical sentence constructions.

- Do not alter the Markdown markup structure; do not add or remove links or modify any URLs.
- Do not change the contents of code blocks, even if they appear to contain errors.
- Always preserve the original line breaks without adding or removing blank lines.
- Do not modify any permalinks at the end of headings.
- Do not modify HTML-like tags such as `<Notes>`.
- Always convert capital case to sentence case.
- When translating from English to {language}, avoid anglicisms and maintain the author’s intent through thorough analysis of the source text. Actively reformulate sentences, and choose words that suit the style of the book. Use synonyms strategically to prevent repetition without compromising meaning.
- Consistency in punctuation is critical. Place punctuation according to local conventions and adopt uniform usage of commas, periods, and other punctuation marks. Use single quotes for quotation marks.
- For cultural references, seek natural language equivalents that convey the same connotation without distorting the original context.
- Titles in footnotes should appear in italics by using asterisks.
- Maintain an informal tone where it suits the book’s style, yet remain professional. Pay special attention to the flow of the text by varying sentence length and using linking words judiciously. Systematically correct double spaces and spelling discrepancies, adhering preferably to the official spelling rules for {language}.
- For complex economic concepts from the source material, opt for clear and accessible expressions without losing nuance. Technical terms retain their precision and, where necessary, include an explanation in context. You walk a fine line between academic accuracy and readability for a broad audience.
- Achieve cultural alignment by replacing typically American expressions with {language} counterparts carrying the same emotional weight. For historical examples or metaphors, identify parallel situations in history or society that local readers will recognize.
- Do not add the markdown footnotes below the translation. Do not change the structure of the paragraphs in the original text.

Below is an example of an existing translation of another book. Use it as a reference to improve the translation.

### Example text

# Rreth Autorit

S[aifedean] Ammous është një kërkues i pavarur, i cili studion dhe ligjëron bitcoin-in dhe ekonominë sipas traditës së shkollës Austriake. Mësimet e tij mund t'i gjeni në faqen [www.saifedean.com](http://www.saifedean.com%20)

### Parathënie e autorit për botimin e përditësuar në vitin 2021

T[re] vjet pas botimit të parë të librit *Standardi i Bitcoin-it* në vitin 2018, interesi për të ka vazhduar të rritet në mënyrë të qëndrueshme, ku në vitin 2021 çdo muaj është regjistruar një rekord në shitjet mujore; muaji mars regjistroi më shumë shitje sa në të gjithë vitin 2019. Kjo bëri që ta marr në konsideratë një botim të dytë të librit, në të cilin bëra korrigjime të disa gabimeve të vogla, përditësova librin me të dhënat dhe zhvillimet e këtyre tre viteve të ndërmjetme dhe shtova dy kapituj të rinj ku diskutohet më në hollësi mbi shkallëzimin e bitcoin-it dhe konsumin e energjisë.

Sidoqoftë, gjatë tre viteve të fundit kanë ndryshuar shumë gjëra në botën e bitcoin-it dhe paraqitja e të dhënave dhe zhvillimeve të fundit do të kërkonte rishikimin e dorëshkrimit dhe të disa prej analizave në të, si dhe ndryshimin e tij nga forma origjinale. Megjithatë, *Standardi i Bitcoin-it* së bashku me analizën dhe përfundimet që solli, ishin produkt i kohës së tij, një fotografi e një momenti specifik në historinë e bitcoin-it, pasi luftërat e diskutueshme të pirunëve softuerikë u zgjidhën me vendosmëri në një mënyrë që çimentonte propozimin e vlerës së bitcoin-it për një politikë monetare të fortë e të pandryshueshme, kur vlera totale e rrjetit arriti në rreth 100 miliardë dollarë, pak para se ai të hynte në dhjetëvjeçarin e dytë dhe të maturohej në një klasë asetesh të shkallës së investimeve, duke tërhequr vëmendjen e institucioneve kryesore financiare të botës dhe të korporatave. Megjithëse analiza dhe përfundimet e librit nuk e kanë humbur vlerën prej ngjarjeve të tre viteve të fundit, përditësimi i tij do të kërkonte ndryshime domethënëse për të përfshirë zhvillimet e rëndësishme ndërhyrëse, aq sa do të rezultonte në krijimin e një libri të dytë.

Në vend të një botimi të dytë, duke u konsultuar edhe me botuesin tim, vendosa të korrigjoj vetëm disa ndryshime të dukshme, megjithëse kryesisht të parëndësishme, si edhe gabimet tipografike dhe gjuhësore. Zhvillimet dhe analizat e reja do t'i përfshij në vazhdimin e këtij libri me titull *The Fiat Standard: The Debt Slavery Alternative to Human Civilization*. Ky vazhdim do të shqyrtojë rritjen e bitcoin-it përmes analizës së funksionimit të sistemit monetar fiat, duke përdorur të njëjtën qasje, metoda dhe terminologji si në studimin e bitcoin-it te *Standardi i Bitcoin-it*.

Gjatë kohës që e shkruaja, nuk e kisha parashikuar që libri *Sta-ndardi i Bitcoin-it* do të rezultonte i popullarizuar në mesin e ko-rporatave dhe institucioneve financiare që hyjnë në hapësirën e kësaj fushe. Përgëzimi më mahnitës që libri mori ishte kur Michael Saylor, CEO i firmës së inteligjencës softuerike Microstrategy, vendosi ta vinte kompaninë e tij nën një standard bitcoin-i, duke e bërë atë mjetin kryesor rezervë të thesarit. Z. Saylor jo vetëm që e ka mbështetur bindjen e tij duke vendosur shuma të konsiderueshme të pasurisë së tij personale dhe thesarit të kompanisë në bitcoin, por ai, në një periudhë shumë të shkurtër kohe, është bërë një prej mendimtarëve dhe analistëve kryesorë të bitcoin-it, si edhe një prej komunikuesve më të efektshëm në çështjet që lidhen me të. Bindja, guximi dhe qartësia e z. Saylor për të ndjekur një standard bitcoin-i ka qenë frymëzim; jam i nderuar që ai ka rënë dakord që të shkruajë një parathënie për ta përfshirë në këtë ribotim, duke konkretizuar rëndësinë e këtij libri mbi shfaqjen e vazhdueshme të një standardi global bitcoin-i.

Me rishikime të plotësuara dhe me një parathënie të re për ta paraqitur librin nga udhëheqësi botëror i përqafimit të standardit të bitcoin-it, shpresoj që lexuesit ta gjejnë këtë variant të librit të denjë për një vend në raftet e tyre të librave dhe për t'ua rekomanduar miqve, familjarëve, kolegëve të tyre në të ardhmen.
 
Saifedean Ammous
Amman, Jordan
27 prill 2021

### Parathënie: nga Adrian Civici

S[ot], për një pjesë të madhe të njerëzve, kriptomonedhat ose monedhat digjitale konsiderohen jo vetëm si një risi monetare që lidhet ngushtë me zhvillimin e teknologjisë, por edhe si mundësi të vërteta e të mëdha në sferën monetare dhe të pagesave, sidomos për karakterin e tyre të decentralizuar, të pavarur nga institucionet financiare, veçanërisht bankat qendrore, për rentabilitetin e lartë, për zgjerimin e vazhdueshëm dhe lehtësitë e përdorimit.

Ndërkohë, për një pjesë tjetër, kriptomonedhat vlerësohen si një investim me shumë paqartësi dhe me rrezik të lartë që i ekspozon zotëruesit dhe përdoruesit e tyre përballë të papriturave të pakëndshme dhe mashtrimeve e spekulimeve të shumta. Dhe, në këtë aspekt, rastet konkrete nuk mungojnë. Tashmë, edhe ky treg është i mbushur me raste të shumta mashtrimesh e vjedhjesh që shkojnë në disa miliarda dollarë, euro, paund apo yen.

Koncepti i kriptomonedhave ekzistonte përpara se bitcoin-i të bëhej simboli më përfaqësues i tyre. Sipërmarrja DigiCash Inc., e themeluar nga David Chaum në vitin 1989, ishte përpjekja e parë për të krijuar një monedhë virtuale që mund të përdoret në shkallë të gjerë. DigiCash krijoi një protokoll pagesash anonime të bazuar në kriptografi. Megjithatë, sipërmarrja dështoi në projektin e saj për një adoptim masiv të protokollit dhe deklaroi falimentimin në vitin 1998. Po në vitin 1998, Wei Dai, një inxhinier kinez mjaft i shquar në fushën e kriptografisë publikoi një përshkrim të "b-money", një sistem elektronik të një llogarie anonime. Pak më vonë, Nick Szabo, një informaticien dhe kriptograf i njohur për punimet e tij mbi kontratat dhe monedhat numerike, krijoi "Bit Gold", një mekanizëm specifik i një lloj monedhe numerike të decentralizuar, që "duhej të ishte e pavarur njësoj si ari." Nick Szabo, konsiderohet si paraardhësi dhe arkitekti i bitcoin-it.

Bitcoin-i u krijua "zyrtarisht" në vitin 2009 nga një personazh misterioz i njohur me pseudonimin Satoshi Nakamoto. Identiteti i tij i vërtetë është ende i panjohur; nuk dihet nëse është person real, nëse është pseudonim, një grup informaticienësh apo prapa tij fshihet vetë Nick Szabo?

Krijimi dhe administrimi i bitcoin-it mbështetet në një softuer specifik dhe një regjistër virtual të quajtur blockchain, për shkak se njësia bazë e sistemit të bitcoin-it është një "bllok" transaksionesh, dhe se këto blloqe lidhen pastaj ndërmjet tyre në një zinxhir të quajtur blockchain. Fill pas bitcoin-it u krijuan dhe një sërë monedhash të tjera virtuale të quajtura Etherum, Litecoin, OneCoin, Dogecoin, Peercoin, Namecoin, etj., ku një pjesë e madhe e tyre nuk janë më funksionale.

Kriptomonedhat: mashtrim apo mundësi? Për shumicën dërrmuese të njerëzve "bota" e kriptomonedhave është ende një mjedis i pakuptueshëm, me shumë të panjohura; por njëkohësisht shumë joshës për mundësitë e përfshirjes dhe fitimit; ndaj saj ka aq shumë joshje po aq sa dhe dyshime e mosbesim. Kjo bën që edhe pyetja themelore përballë tyre të jetë: "mundësi reale apo mashtrim financiar i sofistikuar?"

A ofrojnë mundësi "speciale" kriptomonedhat? Pa dyshim që përgjigjja është PO! Kriptomonedhat e para dolën në qarkullim në vitin 2010. Njëmbëdhjetë vite më vonë, për shumë prej tyre, konstatohet një sukses i padiskutueshëm, çka i fut ato tek "mundësitë", mbi të gjitha te mundësitë për t'u shkëputur nga varësia me financat tradicionale të centralizuara, mundësitë për të diversifikuar gamën e investimeve, mundësitë për të investuar në një kategori të veçantë asetesh financiare të bazuar në një teknologji inovative e revolucionare siç është blockchain-i, mundësitë për të gjeneruar mënyra të reja fitimi.

Në këtë rast, përdoret termi "oportunitet" ose mundësi, sepse "fitimi real" ndodh vetëm kur operacioni përfundon me sukses dhe në "llogaritë" e pjesëmarrësve në këtë sistem kreditohen realisht shumat e përfituara.

Si çdo investim, transaksion apo dhe spekullim në kuptimin e mirëfilltë të fjalës, asgjë nuk është bardhë e zi. E njëjta gjë është edhe për investimet në tregjet financiare e monetare. Një pjesë e madhe e njerëzve përfshihen në investimet në bursë pa pasur njohuritë e nevojshme për funksionimin, mundësitë dhe rreziqet e përfshirjes në të. Pjesa më e madhe e tyre, të zhgënjyer nga pritshmëritë për fitime të shpejta e pa risk, tërhiqen nga ky angazhim, madje mungesën e fitimit apo shumat e parave të humbura ia faturojnë "të metave të sistemit dhe vjedhjeve nga ata që e kontrollojnë këtë sistem."

E njëjta logjikë funksionon dhe me sistemin e kriptomonedhave. Tashmë është e qartë se shumica dërrmuese e atyre që janë përfshirë apo po përfshihen në këtë "mjedis" kanë shumë pak apo aspak njohuri për funksionimin e tij. Në të vërtetë ata pretendojnë se kanë shumë njohuri se si mund të fitohet shumë e në mënyrë të sigurtë duke investuar në botën e kriptomonedhave.

Etja dhe dëshira e parezistueshme për fitime, e nxitur sidomos nga shembuj të shumtë të tipit *early adopters*, bën që të neglizhohet problemi kryesor, njohuritë e domosdoshme financiare e teknologjike për t'u përfshirë në një sistem të tillë. Megjithatë, përballë këtyre *early adopters* që meritojnë lavde e vlerësim për suksesin e tyre, ka me miliona të tjerë që janë përpjekur të provojnë "aventurën e kriptomonedhave" dhe kanë dështuar totalisht.

Kriptomonedhat nuk janë një *El Dorado* për këdo që joshet vetëm nga fitimi. Mundësitë janë të shumta, por po aq të shumta janë dhe rreziqet. E vetmja gjë e sigurt është nevoja për të qenë i informuar maksimalisht dhe i përgatitur profesionalisht në sferën financiare, monetare e teknologjike, përpara se të ndërmarrësh hapin për t'u bërë pjesë e këtij sistemi.

Parimi mbi të cilat funksionojnë kriptomonedhat, modeli ekonomik i blockchain-it nuk është një mashtrim, përkundrazi, koncepti i tij bazë është "garancia" për t'i bërë transaksionet totalisht të sigurta, për të eleminuar "ndërmjetësit e pandershëm" dhe mundësitë për vjedhje e mashtrim. Problemi qëndron në faktin se koncepti dhe funksionimi i blockchain-it mbështetet në mungesën e çdo lloj kontrolli "nga një autoritet qendror", i tipit Bankë Qendrore p.sh., që mund ta korrigjojë apo mbikëqyrë atë në vazhdimësi e me rregulla të qarta, çka bën që të rritet mundësia "për zhvillime të pakontrollueshme e të paverifikueshme që çojnë drejt mashtrimeve të përmasave të ndryshme."

Burimi apo shkaku i mirëfilltë i mashtrimeve nuk janë as kriptomonedhat dhe as sistemi blockchain, por disa "pjesëmarrës e profesionistë të mashtrimit" që janë pjesë e këtij sistemi, të cilët përfitojnë nga naiviteti, errësimi i arsyes përballë mundësisë për fitim dhe mungesa e përvojës dhe njohurive të shumë pjesëmarrësve të tjerë, për të përfituar prej tyre, sidomos të atyre që nuk u rezistojnë dot ofertave joshëse, që i besojnë çdo lloj mundësie që u del përpara në internet dhe që i japin lehtësisht të dhënat e tyre bankare, kodet e sigurisë dhe plot informacione të tjera të këtij lloji.

Synimi kryesor i këtij libri mjaft interesant dhe plot informacion është ndihma e lexuesit të interesuar që të kuptojë sa më mirë në thelb dhe në përmbajtje gjithçka që ka lidhje me bitcoin-in, me logjikën ekonomike, financiare, monetare e teknologjike të tij, me oportunitetet por dhe rreziqet që përmban përfshirja në këtë sistem. Ai nuk synon në mënyrë sipërfaqësore të bëjë reklamën e bitcoin-it apo të japë këshilla për t'u përfshirë në investime në tregjet e monedhave virtuale.

Pas leximit të kujdesshëm të këtij libri, lexuesi kupton më mirë historinë e lindjes dhe të zhvillimit të bitcoin-it, problematikën dhe perspektivat e ecurisë së tij, raportet me funksionet e parasë dhe bankat, qofshin këto Banka Qëndrore apo banka tregtare, rolin e bitcoin-it në sistemin e pagesave, kursin e këmbimit, vlerën e tij në tregjet financiare e monetare, konceptin e portofolit në bitcoin, njohuritë themelore të domosdoshme teknologjike e digjitale, rregullat dhe legjislacionin e funksionimit të tij, etj.

Prof.Dr. Adrian CIVICI

### Parathënie: nga Michael Saylor

N[ë] mars të vitit 2020, bota u godit nga një pandemi, e cila paralizoi segmente të tëra të ekonomisë sonë dhe ndërpreu modelet e sjelljeve njerëzore me të cilat të gjithë ishim mësuar përgjatë qindra viteve. Zyrat dhe shkollat u mbyllën, organizimet publike dhe udhëtimet tregtare apo turistike u ndërprenë, si dhe takimet midis njerëzve u bënë gati të pamundura. Dyqanet u mbyllën, fabrikat ndaluan prodhimin, avionët mbetën në tokë, anijet u ankoruan, rrugët u bllokuan dhe kufijtë u mbyllën.

Përgjigjja monetare e politikëbërësve ndaj kësaj goditjeje ekonomike ishte e pashembullt. Oferta e valutave u zgjerua me ritmin më të shpejtë të historisë moderne, ku çdo komb u angazhua egërsisht në blerje asetesh, stimuj fiskalë, shpenzime të deficitit dhe ulje të normave të interesit. Rezultati në tregje ishte një rimëkëmbje në formë K-je - firmat e pasura me asete u rimëkëmbën shpejt dhe patën vitin e tyre më të mirë të shekullit, ndërsa kompanitë e tjera u gjendën përballë faktit se të ardhurat e tyre po binin dhe fitimet po treteshin.

Përballja me realitetin ishte befasuese, ashtu si edhe rishpërndarja masive e pasurisë. Firmat digjitale panë që kërkesa e tyre dhe të ardhurat u ngjitën shumë lart. Industria e shitjes me pakicë në dyqanet fizike, industria e udhëtimit, mikpritjes dhe argëtimit u përpoqën të qëndronin në biznes. MicroStrategy ishte e pozicionuar në mes të kësaj tabloje ekonomike - dhe ne e kaluam gjithë tremujorin e dytë duke transformuar operacionet tona për t'u bërë së pari digjital, duke rindërtuar operacionet e shitjeve, marketingut dhe shërbimeve rreth faqes sonë të internetit dhe duke praktikuar videokonferencat, automatizimin, shërbimet cloud dhe punën në distancë.

Deri në qershor, kishim bërë mjaft punë dhe kishim marrë informacion të mjaftueshëm për të arritur në përfundimin se thesari i luftës prej pesëqind milionë dollarësh që po kursenim për ditët e vështira nuk do të kishte asnjë dobi në botën e re virtuale dhe ndoshta do të gjeneronim edhe pesëqind milionë dollarë shtesë në rrjedhën e parave për shkak të transformimit tonë digjital. Lajmi i mirë ishte se kishim shumë para dhe një potencial të lartë për të gjeneruar më shumë me kalimin e kohës. Lajmi i keq ishte se norma e inflacionit monetar ishte trefishuar dhe çmimi i aktiveve të tjera po shpërthente me ritmin më të shpejtë që kishte ndodhur ndonjëherë përgjatë një breznie. Thesari ynë ishte një kub akulli që shkrihej me shpejtësi dhe ne kishim nevojë të vepronim shpejt, nëse nuk do të donim të shihnim humbjen e gjithë vlerës që përfaqësonte ai.

Kjo shkaktoi një përplasje të çmendur për zgjidhjen e problemit tonë. Si e mbron një korporatë moderne bilancin e saj në një mjedis të inflacionit monetar ku monedha po humbet pesëmbëdhjetë përqind të fuqisë së saj blerëse çdo vit, ndërsa rendimentet pas taksave nga instrumentet tradicionale të thesarit janë në të vërtetë zero? Një kompani që gjeneron shtatëdhjetë e pesë milionë dollarë në vit në rrjedhën e parave, duke mbajtur pesëqind milionë dollarë në bilancet e thesarit me një rezultat real negativ prej pesëmbëdhjetë për qind, e shkatërron vlerën e aksionerit po aq shumë sa edhe e krijon atë. Në thelb, ne po përpiqeshim shumë që së paku të qëndronim në vend.

Pas shqyrtimit dhe shkarkimit të parasë *cash*, obligacioneve, pasurive të patundshme, aksioneve, kapitalit, derivateve, mallrave dhe sendeve të mbledhura si pasuri të thesarit, na mbetën vetëm metalet e çmuara dhe kriptovalutat. Pikërisht në këtë pikë, teksa po kërkoja për një zgjidhje, zbulova *Standardin e Bitcoin-it* nga Saifedean Ammous; ishte ky libër, më shumë se çdo tjetër, ai që siguroi kornizën holistike ekonomike që më duhej për të interpretuar forcat makroekonomike që po rikonturonin botën tonë, duke shtrembëruar tregjet dhe duke goditur korporatat.

Leximi i *Standardit të Bitcoin-it* duhet të jetë me interes për të gjithë shoqërinë moderne. Ai na jep një rrëfim të saktë, bashkëkohor të teorisë monetare, historisë së parave, ekonomisë praktike dhe ndikimit të politikës në biznes, kulturë dhe ekonomi. Libri përmban ndoshta një prej artikulimeve më të mira të virtyteve të parave të forta dhe rreziqeve të monedhës së dobët, i cili është paraqitur deri më tani në literaturën moderne të biznesit. *Standardi i Bitcoin-it* gjithashtu zbërthen me mjeshtëri mitet e teorisë moderne monetare dhe idetë e gabuara që kanë dominuar shkollën ekonomike të mendimit fiat që nga fillimi i shekullit të 20-të.

Në maj të vitit 2020, ky libër ishte vendimtar për të më çuar në përfundimin se bitcoin-i ishte zgjidhja e problemit tonë të thesarit të korporatës. Firma jonë zgjodhi t'i investojë asetet tona të parave në bitcoin gjatë gushtit të vitit 2020, duke e miratuar atë përfundimisht si asetin kryesor të rezervës së thesarit dhe duke blerë 2.2 miliardë dollarë në BTC gjatë gjashtë muajve në vijim. *Standardi i Bitcoin-it* na ndihmoi të kuptojmë se strategjia më e mirë e biznesit për firmën tonë ishte zotërimi i një sasie të vogël të kapitalit qarkullues në monedhat fiat, duke përfshirë pjesën tjetër të flukseve të parave në thesarin tonë dhe duke i shndërruar ato shuma në bitcoin sa më shpejt që të ishte e mundur. Ndërkohë që shkruaj këta rreshta, 99% e pasurive tona ruhen në bitcoin, ku 1% i mbetur ruhet në monedhat vendase që kërkohen për të bërë biznes në tregje të ndryshme. Në thelb, MicroStrategy e ka miratuar standardin e bitcoin-it.

*Standardi i Bitcoin-it* është libri i parë që rekomandoj për ata që kërkojnë një vlerësim gjithëpërfshirës të teorisë ekonomike, historisë politike dhe zhvillimeve teknologjike që kanë nxitur rritjen e rrjetit. Bitcoin dhe përcaktojnë trajektoren e tij të ardhshme. Është i përshtatshëm për individë, investitorë, drejtues, teknologë, politikanë, gazetarë dhe akademikë, pavarësisht nga angazhimet e tyre.bitcoin-i është rrjeti i parë monetar digjital në botë. Ai është gjithashtu aseti i parë monetar i projektuar në botë. Së bashku, këto tipare përfaqësojnë teknologjinë më përçarëse për botën moderne; mundësinë më të madhe që aktualisht është në dispozicion për ata që dëshirojnë të krijojnë diçka të re dhe të mrekullueshme, si dhe zgjidhjen për problemin e ruajtjes së vlerës me të cilin përballen 7.8 miliardë njerëz, mbi 100 milionë kompani dhe qindra triliona dollarë të kapitalit investitor.

Shpresoj ta shijoni këtë libër po aq sa unë dhe të përfitoni nga idetë që gjenden në këto faqe.
Michael J. Saylor

President & Shef Ekzekutiv, Microstrategy

Miami Beach, FL, 24 mars 2021

### Hyrje

M[ë] 31 tetor 2008, një programues kompjuterik i njohur me pseudonimin Satoshi Nakamoto i dërgoi një email një buletini kriptografie, ku njoftonte se kishte krijuar "një sistem elektronik të parasë, i cili është plotësisht dypalësh dhe funksionon pa nevojën e një pale të tretë të besueshme."[^1] Ai përfshiu përmbledhjen e materialit duke shpjeguar projektimin e këtij sistemi së bashku me një link për ta lexuar atë online. Në thelb, bitcoin-i ofronte një rrjet pagesash me monedhën e tij origjinale dhe përdorte një metodë të koklavitur që anëtarët e këtij rrjeti të verifikojnë të gjitha transaksionet pa pasur nevojë të besojnë tek asnjë prej anëtarëve të tjerë. Kjo monedhë emetohej në sistem me një normë të paracaktuar për të shpërblyer anëtarët e rrjetit, të cilët harxhonin fuqinë e tyre kompjuterike për të verifikuar transaksionet, duke i shpërblyer në këtë mënyrë për punën e tyre. Çuditërisht, ndryshe nga përpjekjet e hershme për të krijuar paranë digjitale, kjo shpikje funksionoi.

Megjithëse kishte një dizajn të qartë dhe të zgjuar, nuk pritej që një eksperiment i tillë i çuditshëm t'i interesonte ndokujt jashtë rretheve të peshkopëve të kriptografisë. Për disa muaj, një pjesë e vogël përdoruesish nga e gjithë bota po i bashkoheshin rrjetit, duke prodhuar dhe dërguar këto monedha drejt njëri-tjetrit. Ato po fillonin të koleksionoheshin, pavarësisht formës së tyre digjitale.

Por në tetor të vitit 2009, një pikë këmbimi në Internet[^2] shiti 5050 bitcoin-e për 5.02$, me një çmim 1$ për 1006 bitcoin-e, duke regjistruar kështu blerjen e parë të një bitcoin-i me para.[^3] Çmimi u llogarit duke matur vlerën e elektricitetit që nevojitet për të prodhuar një bitcoin. Në terma ekonomikë, ky moment është një nga më të rëndësishmit në jetën e bitcoin-it. Bitcoin-i nuk ishte më një lojë digjitale që po luhej përbrenda një komuniteti të vogël programuesish; tanimë ai ishte bërë një mall, i cili tregtohej kundrejt një çmimi, duke treguar kështu se dikush diku kishte një vlerësim pozitiv për të. Më 22 maj 2010, një person pagoi 10000 bitcoin-e për të blerë dy pica që vlenin 25$, duke pasqyruar herën e parë që bitcoin-i u përdor si mjet këmbimi. Monedhës iu deshën shtatë muaj për të kaluar nga një mall tregtar, në një mjet këmbimi.

Që atëherë, rrjeti i bitcoin-it ka njohur një rritje në numrin e përdoruesve dhe transaksioneve, si dhe të fuqisë kompjuterike që i kushtohet rrjetit, ndërsa vlera e monedhës së saj ka njohur rritje në çmim, duke kaluar 7000 $ për bitcoin gjatë nëntorit të vitit 2017.[^4] Pas tetë viteve është e qartë që ky zbulim nuk është thjesht një lojë online, por një teknologji që ka kaluar testet e tregut dhe po përdoret nga shumë njerëz për qëllime aktuale dhe reale, ndërkohë që norma e këmbimit të tij zë hapësirë mediatike në televizione, gazeta, faqe online së bashku me normat e këmbimit të monedhave të tjera kombëtare.

Bitcoin-i mund të kuptohet më mirë si një softuer[^5] i shpërndarë, i cili të mundëson transferimin e vlerës duke përdorur një monedhë të mbrojtur nga luhatjet e papritura të inflacionit dhe, në të njëjtën kohë, pa u mbështetur në palë të treta të besueshme. Me fjalë të tjera, bitcoin-i automatizon funksionet e një banke qendrore moderne, i bën ato të parashikueshme dhe virtualisht të pandryshueshme, duke i programuar këto funksione në një kod që ruhet dhe ekzekutohet përmes mijëra anëtarëve të rrjetit, ku asnjë prej tyre nuk mund ta ndryshojë kodin pa konsensusin e shumicës. Kjo e bën bitcoin-in shembullin e parë operacional dhe të demonstrueshëm të *parasë digjitale*. Megjithëse bitcoin-i është një zbulim i ri i epokës digjitale, problemi që pretendon të zgjidhë është aq i vjetër sa dhe vetë shoqëria njerëzore. Bëhet fjalë për mundësimin e një forme të parasë, e cila është në kontroll të plotë të pronarit të saj dhe ka gjasa ta ruajë vlerën që mbart për një periudhë afatgjatë. Ky libër paraqet një diskutim, bazuar në vitet e studimit, të kësaj teknologjie dhe të problemeve ekonomike që zgjidh, si edhe të zgjidhjeve që shoqëritë kanë gjetur për to gjatë historisë. Përfundimi im mund t'i habisë ata që e cilësojnë bitcoin-in si një mashtrim, ose një vegël e spekulantëve për të fituar para të shpejta. Në të vërtetë, bitcoin-i përmirëson modelet më të hershme të "ruajtjes së vlerës", ndërkohë që qëndrueshmëria si një para e mirë dhe e shëndoshë e një epoke digjitale mund t'i habisë kritikuesit e tij.

Historia, veçanërisht kur shqyrtohet me kujdes, mund të japë udhëzime të mira se çfarë mund të ndodhë në të ardhmen. Koha do ta tregojë se sa e shëndoshë dhe e drejtë është çështja që parashtrohet në këtë libër. Siç është e përshtatshme, pjesa e parë e këtij libri shpjegon paranë, funksionet dhe vetitë e saj. Si ekonomist me një formim inxhinierie, gjithmonë jam munduar të kuptoj një teknologji në termat e problematikave që synon të zgjidhë, të cilat lejojnë zbulimin e thelbit të saj funksional dhe ndarjen nga vetitë e parëndësishme kozmetike e të rastësishme. Duke kuptuar problemet që paraja përpiqet të zgjidhë, bëhet e mundur të sqarohet se çfarë e dallon një para të shëndetshme nga një para jo e shëndetshme. Përdorimi i këtij modeli konceptual na bën të kuptojmë se si dhe përse mallra të ndryshme si guaskat, rruazat, metalet dhe paraja qeveritare kanë mbajtur funksionin e parasë dhe se si mund të kenë dështuar në këtë rol ose të kenë përmbushur qëllimet shoqërore të ruajtjes së vlerës dhe këmbimit të saj.

Pjesa e dytë e këtij libri flet mbi implikimet individuale, shoqërore dhe botërore nga format e parasë përgjatë historisë. Paraja e shëndetshme i lejon njerëzit të mendojnë në plane afatgjata dhe të kursejnë e investojnë më shumë për të ardhmen. Kursimi dhe investimi në një periudhë afatgjatë janë çelësi i grumbullimit të kapitalit dhe përparimit të civilizimit njerëzor. Paraja është sistemi informativ dhe matës i një ekonomie; paraja e shëndetshme bën të mundur që tregtia, investimet dhe sipërmarrjet të bëjnë hapa para mbi themele të forta, ndërsa paraja jo e shëndetshme i çrregullon këto procese. Paraja e shëndetshme është gjithashtu një element i domosdoshëm i një shoqërie të lirë, pasi mundëson një mburojë efektive ndaj një qeverie despotike.

Pjesa e tretë e këtij libri shpjegon operacionin e rrjetit të bitcoin-it dhe karakteristikat më të spikatura ekonomike të tij; gjithashtu analizon përdorimet e mundshme të bitcoin-it si një formë e parasë së shëndetshme, duke diskutuar disa raste përdorimi të cilat bitcoin-i nuk i përmbush mirë, si dhe adreson disa nga keqkuptimet dhe dezinformimet më të zakonshme që e rrethojnë.

Ky libër është shkruar për ta ndihmuar lexuesin që të kuptojë ekonominë e bitcoin-it dhe mënyrën se si shërben ai si një rizbulim digjital i shumë teknologjive të përdorura për përmbushjen e funksioneve të parasë përgjatë historisë. Ky libër nuk është një reklamim ose ftesë për të blerë monedhën në fjalë. Vlera e bitcoin-it me shumë gjasa do të jetë e luhatshme edhe për pak kohë, ndërsa rrjeti i tij mund të ketë sukses ose të dështojë për çfarëdo lloj arsyeje të parashikuar ose jo, prandaj përdorimi i tij kërkon kompetenca teknike dhe mbart risqe, të cilat nuk i përshtaten çdo njeriu. Ky libër nuk ofron këshilla investimi, por ka për qëllim shpjegimin e koncepteve ekonomike dhe operacionale të këtij rrjeti, duke i mundësuar lexuesit një bazë të kuptueshme mbi bitcoin-in, përpara se ai të vendosë ta përdorë atë.

Përpara se të merret në konsideratë ruajtja e vlerës përmes bitcoin-it, çdokush duhet të zhvillojë një vetëdije të tillë, shoqëruar me hulumtime të hollësishme në aspektet praktike dhe operacionale të zotërimit dhe ruajtjes së bitcoin-eve. Ndërkohë që rritja e vlerës së bitcoin-it në tregje bën të duket si një investim i sigurt, një rishikim i hollësishëm në morinë e thyerjeve, sulmeve, mashtrimeve dhe dështimeve të sigurisë që u kanë kushtuar njerëzve bitcoin-et e tyre jep një paralajmërim të kthjellët për çdo njeri që mendon se zotërimi i bitcoin-eve garanton një fitim të sigurt. Nëse pas leximit të këtij libri mendoni se zotërimi i bitcoin-it ia vlen, investimi juaj i parë nuk duhet të jetë blerja e bitcoin-eve, por koha e harxhuar për të kuptuar se si ta blini, zotëroni dhe ruani atë në mënyrë të sigurt. Për shkak të natyrës së vetë bitcoin-it, njohuri të tilla nuk mund t'u besohen palëve të tjera. Për çdo individ që interesohet në përdorimin e këtij rrjeti nuk ka alternativë tjetër, përveç përgjegjësisë personale mbi kuptimin e teknologjisë: ky është investimi i vërtetë që duhet bërë për t'u përfshirë në bitcoin.

### Paraja

B[itcoin]-i është teknologjia më e re, e cila përmbush fun-ksionin e parasë -- një zbulim i cili shfrytëzon mundësitë e epokës digjitale për të zgjidhur një problem që ka vazhduar gjatë gjithë njerëzimit: transferimi i vlerës ekonomike në kohë dhe hapësirë. Për të kuptuar bitcoin-in, si fillim duhet kuptuar paraja dhe, për të kuptuar paranë, nuk ka rrugë tjetër përveç studimit të funksionit dhe historisë së saj.

Mënyra më e thjeshtë për njerëzit që të shkëmbejnë vlerë është këmbimi i mallrave të vlefshme mes tyre. Ky proces i *këmbimit të drejtpërdrejtë* njihet ndryshe edhe si trambë (ose dhe klering), por pra-ktikohet mes pak mallrash e shërbimesh. Në një ekonomi hipotetike, pra të hamendësuar, prej një duzine banorësh të izoluar nga bota, nuk ka shumë hapësira për specializim të punës dhe tregti mes tyre, prandaj individët do të detyroheshin të prodhonin mallrat më të domosdoshme e të nevojshme për mbijetesë dhe t'i këmbenin ato mes njëri-tjetrit. Tramba ka ekzistuar dhe vazhdon të ekzistojë në shoqërinë njerëzore, por nuk është shumë praktike dhe përdoret në rrethana jo të zakonshme, kryesisht mes njerëzve me njohje dhe me shumë besim mes tyre.

Në një ekonomi më të madhe e të ndërlikuar, individët kanë mundësi të specializohen në prodhimin e një sasie më të lartë mallrash, duke i këmbyer ato me shumë më tepër njerëz -- njerëz me të cilët nuk kanë marrëdhënie të afërta, të panjohur me të cilët nuk është e udhës mbajtja e një llogarie ku përfshihen mallra, shërbime dhe privilegje. Sa më i madh të jetë ky lloj tregu, aq më të mëdha janë mundësitë për specializim dhe shkëmbim, por gjithashtu aq më i madh është problemi i *rastësisë së dëshirave* të njëjta mes tyre -- ajo që dëshironi të blini prodhohet nga ata që nuk janë të interesuar për atë që keni për të shitur. Problemi është më i thellë se nevoja të ndryshme për mallra të ndryshme, pasi ekzistojnë tre dimensione të veçanta ndaj këtij problemi.

E para, ekziston mungesa e rastësisë së këtyre dëshirave në përmasat e vlerës: çfarë ti do nuk mund të jetë e barasvlershme me çfarë ke dhe ndarja e mallit në njësi më të vogla mund të jetë jopraktike. Imagjinoni të shisni këpucë për një shtëpi; nuk mund ta blesh shtëpinë në copëza të vogla ku secila prej tyre vlen sa një palë këpucë, gjithashtu as pronari i shtëpisë nuk do të zotërojë të gjitha këpucët, vlera e të cilave është sa ajo e shtëpisë. Së dyti, mungon rastësia në skadencën kohore: ajo që ti dëshiron të shesësh mund të jetë lehtësisht e dëmtueshme, ndërsa ajo që kërkon të blesh është më e qëndrueshme dhe e vlefshme, duke e bërë të vështirë kështu mbledhjen e mjaftueshme të këtij malli që rrezikohet nga dëmtimi për ta këmbyer më një mall të qëndrueshëm në një moment kohor. Nuk është e lehtë mbledhja e një sasie të mjaftueshme mollësh për ta këmbyer me një makinë, pasi ato do të kalben para se kjo marrëveshje të mbyllet. E treta, mungon rastësia e vendndodhjeve: mund të duash të shesësh një shtëpi diku për të blerë një shtëpi diku tjetër, por shtëpitë (pjesa më e madhe) nuk janë të transportueshme. Këto tre probleme bëjnë që shkëmbimi i drejtpërdrejtë të mos jetë aspak praktik dhe si pasojë njerëzit të kërkojnë nivele të tjera shkëmbimi për të kënaqur nevojat e tyre ekonomike.

Zgjidhja e vetme për këto probleme qëndron në përdorimin e *shkëmbimit jo të drejtpërdrejtë*: të gjesh disa të mira që një person tjetër do të dëshironte dhe dikë që do ta shkëmbejë atë me ju për atë që doni të shisni. Kjo e mirë ndërmjetësuese quhet mjet shkëmbimi. Megjithëse çdo e mirë mund të shërbejë si mjet shkëmbimi, me zgjerimin e ekonomisë, bëhet jopraktike që njerëzit të kërkojnë vazhdimisht për mallra të ndërmjetëm që pranohen nga palët e ndryshme. Prandaj, natyrshëm do të shfaqet një zgjidhje shumë më e efektshme, duke i bërë më produktivë ata që do e gjejnë: përdorimi i një mjeti të vetëm shkëmbimi (ose më së shumti një numër mjaft të kufizuar të tyre) për të tregtuar mallrat e tyre me të. Një e mirë që pranohet gjerësisht si mjet këmbimi quhet para.

Funksioni standard dhe më tipik që përkufizon paranë është ai i të qenit një mjet këmbimi --me fjalë të tjera, (paraja) është një mall i blerë jo për t'u konsumuar (mall konsumi), as për t'u përdorur për prodhimin e të mirave të tjera (një investim, ose e mirë kapitale), por kryesisht për t'u shkëmbyer me mallra të tjera. Megjithëse një investim ka për qëllim të gjenerojë të ardhura, të cilat duhen këmbyer për mallra të tjera, ai dallon nga paraja në tri aspekte; së pari, ofron një kthim, gjë që paraja nuk e bën; së dyti, gjithmonë përfshin një risk dështimi, ku paraja mendohet të mbartë riskun më të vogël; së treti, investimet janë më pak likuide se paraja, gjë që kërkon kosto të konsiderueshme transaksioni sa herë që lind nevoja të shitet. Kjo mund të na bëjë të kuptojmë se përse do ketë gjithmonë kërkesë për para dhe përse zotërimi i investimeve nuk mund ta zëvendësojë paranë plotësisht. Jeta njerëzore jetohet me pasiguritë e saj dhe njerëzit nuk mund ta dinë me siguri kur do t'u nevojitet një sasi e caktuar parash.[^6] Pothuajse të gjitha kulturat njerëzore kanë tashmë bindjen e thellë që individët të ruajnë një pjesë të pasurisë së tyre në formën e parasë, pasi është vlera më likuide e mundshme, duke e lejuar mbajtësin e saj të likuidojë detyrime sipas nevojave të tij të rastit dhe sepse mbart më pak rrezik se çdo investim tjetër. Kostoja që lidhet me lehtësinë e të mbajturit para nënkuptohet në heqjen dorë si nga konsumi i menjëhershëm dhe kënaqësinë që ai sjell, ashtu edhe nga kthimi që një investim i së njëjtës shumë do të siguronte me kalimin e kohës.

Nga shqyrtimi i zgjedhjeve të tilla njerëzore në situata të ndryshme tregtare, Carl Menger, babai i shkollës austriake të ekonomisë dhe themeluesi i analizës margjinale, arriti të kuptonte qartë karakteristikën kyç që e bën një mall të pranohet lirisht si para në treg: *tregtueshmëria* -- lehtësia me të cilën një e mirë mund të shitet në treg kurdoherë që mbajtësi i saj të dëshirojë, me humbjen më të vogël në çmim.[^7].

Në parim, asgjë nuk përcakton se çfarë duhet apo nuk duhet përdorur si para. Çdo individ që zgjedh të blejë diçka jo për ta konsumuar ose përdorur, por me synimin për ta shkëmbyer me diçka tjetër në një moment të vonë, atëherë ai në mënyrë të nënkuptuar po e përdor atë *de fakto* si para dhe duke qenë se njerëzit janë të ndryshëm, ashtu janë edhe mendimet dhe zgjedhjet e tyre lidhur me çfarë është paraja. Përgjatë historisë njerëzore, shumë gjëra kanë shërbyer në funksionin e parasë: në mënyrë të dukshme më shumë ari dhe argjendi, por edhe bakri, madje në rrethana të caktuara edhe alkooli e cigaret. Zgjedhjet njerëzore janë subjektive, prandaj nuk ekzistojnë zgjedhje "të drejta" ose "të gabuara" të parasë. Gjithsesi, ekzistojnë pasoja ndaj këtyre zgjedhjeve.

Tregtueshmëria relative e mallrave mund të vlerësohet në termat e zgjidhjes që u jepet tre aspekteve të problemit të rastësisë së nevojave, i cili u përmend më sipër: tregtueshmëria në përmasa, hapësirë dhe kohë. Një e mirë që është e tregtueshme në përmasë mund të ndahet lehtësisht në njësi më të vogla ose mund të grupohet në njësi më të mëdha, duke i lejuar kështu mbajtësit ta shesë në çfarëdolloj sasie që dëshiron. Tregtueshmëria përtej hapësirës nënkupton lehtësinë e transportit të mallit nga zotëruesi i tij, gjë që ka sjellë mjete të mira monetare, që përgjithësisht kanë vlerë të lartë në njësinë e peshës. Të dyja këto karakteristika gjenden te një numër i lartë mallrash, të cilat potencialisht mund të shërbejnë si para. Sidoqoftë, më i rëndësishmi është elementi i tretë, ai i tregtueshmërisë në kohë.

Tregtueshmëria e një të mire përtej kohës i referohet aftësisë së saj për ta ruajtur vlerën në të ardhmen, një karakteristikë që lejon ata që e mbajnë atë të ruajnë pasurinë e tyre, që është gjithashtu funksioni i dytë i parasë: *ruajtëse e vlerës*. Që një mall të jetë i përshtatshëm në kohë, ai duhet që të jetë rezistent ndaj kalbjes, brejtjes dhe tipave të tjerë të dëmtimit. Kushdo që është përpjekur të zgjidhë çështjen e mbajtjes së pasurisë së tij në planin afatgjatë duke përdorur peshq, mollë ose portokall, me siguri e ka mësuar mësimin e tij në mënyrën më të vështirë; ndoshta, pasi ka humbur gjithçka, ka ndaluar të shqetësohet për problemin. Gjithsesi, integriteti fizik në kohë është një kusht i nevojshëm, por i pamjaftueshëm, për tregtueshmërinë në kohë, pasi një mall mund ta humbasë vlerën e tij në mënyrë të konsiderueshme edhe nëse gjendja e tij fizike mbetet e pandryshuar. Në mënyrë që ky mall ta ruajë vlerën e tij, gjithashtu është e nevojshme që oferta e mallit në treg të mos rritet në mënyrë drastike në periudhën kur zotëruesi e mbart atë. Një karakteristikë e zakonshme e llojit të parasë përgjatë historisë është prania e një mekanizmi për të kufizuar prodhimin e njësive të reja të këtij malli për të ruajtur vlerën e njësive ekzistuese. Vështirësia relative e prodhimit të njësive të reja monetare përcakton fortësinë e parasë: paraja, oferta e së cilës është e vështirë të shtohet njihet si *para e fortë*, ndërsa *paraja e lehtë* është paraja, oferta e së cilës u përgjigjet rritjeve të mëdha të sasisë së saj.

Fortësinë e parasë mund ta kuptojmë përmes arsyetimit të dy madhësive që lidhen me ofertën e një malli: (1) *stoku*, i cili është rezerva ekzistuese e mallit dhe konsiston në çdo sasi që është prodhuar në të shkuarën duke zbritur çdo sasi që është konsumuar ose shkatërruar; dhe (2) *emetimi*, ose rrjedha, e cila është prodhimi shtesë që do kryhet në periudhën e ardhshme kohore. Raporti mes stokut dhe emetimit të mallit është një tregues i besueshëm që shpreh fortësinë e një malli si para dhe se sa i përshtatshëm është për të luajtur një rol monetar. Një mall që ka një raport të ulët mes stokut dhe rrjedhës së tij, është një mall, oferta ekzistuese e të cilit mund të rritet në mënyrë drastike nëse njerëzit fillojnë ta përdorin si rezervë valutore. Diçka e tillë nuk do të kishte gjasa ta ruante vlerën, nëse zgjidhej si rezervë valutore. Sa më i lartë të jetë raporti mes stokut dhe emetimit të mallit, aq më shumë gjasa ka ky mall të ruajë vlerën e tij përtej kohës, duke përmbushur kështu aspektin e tregtueshmërisë kohore.[^8]

Më pëlqen ta quaj këtë *kurthi i parasë së lehtë*: çdo gjë që përdoret si rezervë valutore do të zgjerohet në sasi, por çdo gjë sasia e së cilës mund të rritet lehtësisht do ta shkatërrojë pasurinë e atyre që e përdorën atë si ruajtëse vlere. Përfundimi i këtij kurthi është se çdo gjë që përdoret si para në mënyrë të suksesshme, duhet të ketë një mekanizëm natyral ose artificial që kufizon rrjedhën e re të këtij malli në treg, duke ruajtur vlerën e tij në kohë. Si rrjedhim, që diçka të ketë një rol monetar, prodhimi i saj duhet të jetë i kushtueshëm, përndryshe tundimi për të fituar para me kosto të ulët do ta rrënonte pasurinë e kursimtarëve dhe do të shkatërronte stimulin e kujtdo për të kursyer në këtë mjet.

Nëse një zhvillim i natyrshëm, teknologjik, apo qeveritar shkakton rritje të shpejta të ofertës monetare, kjo do të humbte statusin e tij si mjet monetar, duke u zëvendësuar nga një mjet tjetër këmbimi me një besueshmëri më të lartë të raportit mes stokut dhe emetimit të parasë, siç do të diskutohet edhe në kapitullin e ardhshëm. Guaskat janë përdorur si para kur ato ishin të vështira për t'u gjetur, cigaret janë përdorur si para nëpër burgje sepse ishin të vështira për t'u siguruar e prodhuar dhe, për sa u përket monedhave kombëtare, sa më i ulët të jetë raporti i rritjes së ofertës, aq më shumë gjasa ka që monedha ta ruajë vlerën përgjatë kohës.

Kur teknologjia moderne krijoi hapësira për importimin dhe kapjen e guaskave, shoqëritë që i përdornin si para i zëvendësuan ato me metale ose para letre; kur një qeveri është duke rritur ofertën e mone-dhës vendase, qytetarët e saj zhvendosen drejt mbajtjes së monedhave të huaja, arit, ose aseteve monetare më të qëndrueshme. Shekulli i njëzetë, për fat të keq, na mundësoi një numër të madh shembujsh tragjikë, veçanërisht nga vendet në zhvillim. Mjetet monetare që mbijetuan më gjatë janë ato që kishin mekanizma të qëndrueshëm për kufizimin e rritjes së ofertës monetare -- me fjalë të tjera, *paraja e fortë*. Konkurrenca është gjithnjë e gjallë mes mjeteve monetare dhe rezultatet e saj janë parashikuar përmes efekteve të teknologjisë në raportin e ndryshueshëm dinamik të stokut dhe rrjedhës, siç do të tregohet në kapitullin e ardhshëm.

Ndërkohë që njerëzit janë përgjithësisht të lirë të përdorin çfarëdolloj malli që dëshirojnë si mjet shkëmbimi, e vërteta është se me kalimin e kohës, ata që përdorin paranë e fortë do të përfitojnë më shumë duke humbur shumë pak vlerë si pasojë e shtimit të papërfillshëm të ofertës së parasë së tyre. Ata që zgjedhin paranë e lehtë, me shumë gjasa do të humbasin vlerë, pasi oferta e saj rritet mjaft shpejt, duke ulur çmimin në treg. Pjesa më e madhe e parasë dhe pasurisë do të përqendrohet tek ata që zgjedhin llojin më të përshtatshëm dhe më të fortë të parasë, qoftë përmes llogaritjeve racionale në perspektivë, apo mësimeve të së shkuarës. Por fortësia dhe tregtueshmëria e mallit në vetvete nuk është diçka e pandryshueshme me kalimin e kohës. Ashtu siç kanë ndryshuar me kalimin e kohës aftësitë teknologjike të shoqërive, po ashtu ka ndryshuar edhe fortësia e llojeve të ndryshme të parasë, së bashku me tregtueshmërinë e saj. Në të vërtetë, zgjedhja e formës më të mirë të parave përcaktohet gjithmonë nga aktualiteti teknologjik i shoqërive që i japin formë tregtueshmërisë së mallrave të ndryshme. Prandaj, ekonomistët austriakë rrallëherë janë dogmatikë ose objektivistë në përkufizimin e parasë së shëndetshme, duke e përcaktuar atë jo aq shumë si një të mirë ose mall specifik, por më tepër në atë që zgjidhet lirisht nga njerëzit, të cilët ndërveprojnë njëri me tjetrin në një treg të lirë, pa qenë të imponuar nga ndonjë autoritet detyrues. Vlera e kësaj paraje përcaktohet përmes aktorëve të tregut e jo përmes imponimit qeveritar.[^9] Konkurrenca e lirë monetare është në mënyrë të pamëshirshme e efektshme në prodhimin e parasë së shëndetshme, pasi shpërblen ata që zgjedhin format më të mira të parave, duke i lejuar ata të ruajnë pasurinë e tyre me kalimin e kohës. Nga ana tjetër, asnjë qeveri nuk ka pasur kurrë nevojë për të imponuar forma të parasë më të fortë mbi shoqërinë; ato ishin zbuluar shumë kohë para se të vinin në ndonjë formë qeverisjeje. Në fakt, nëse do të kishte ndonjë efekt, çdo imponim qeveritar vetëm sa do ta vështirësonte procesin e konkurrencës monetare.

Ndërlikimet e plota individuale dhe shoqërore të parasë së fortë dhe të lehtë janë shumë më të thella sesa fitim-humbjet financiare që shoqërohen me to. Ato janë tematika kryesore e këtij libri dhe trajtohen gjerësisht në kapitujt [11](#ch011.xhtml#ch05), [12](#ch012.xhtml#ch06) dhe [13](#ch013.xhtml#ch07). Ata që mund ta ruajnë pasurinë e tyre në një rezervë të mirë valutore ka gjasa të planifikojnë të ardhmen më mirë se ata që përdorin rezerva të këqija të vlerës. Shëndeti i mjetit monetar, në terma të aftësisë së tij për të ruajtur vlerën përgjatë kohës, është një përcaktues kyç i vlerësimit që individët i japin së tashmes krahasuar me të ardhmen, ose preferencës së tyre kohore, një koncept thelbësor ky, i cili trajtohet në këtë libër.

Përtej raportit stok mbi emetim, një aspekt tjetër i rëndësishëm i tregtueshmërisë së një mjeti monetar është edhe që ai të pranohet nga të tjerët. Sa më shumë njerëz e pranojnë një mjet monetar, aq më likuid është ai dhe aq më shumë gjasa ka të blihet e të shitet me humbje minimale. Në mjediset shoqërore me mjaft ndërveprime dypalëshe, siç dëshmojnë edhe protokollet kompjuterike, është e natyrshme që disa standarde të shfaqen për të dominuar aktivitetin e shkëmbimit, sepse përfitimet e të bashkuarit me një rrjet të ri rriten në mënyrë eksponenciale me rritjen e numrit të pjesëtarëve të këtij rrjeti. Prandaj, Facebook-u dhe disa rrjete të tjera sociale mbizotërojnë tregun, kur ndërkohë janë krijuar e promovuar qindra rrjete të tjera pothuajse të njëjta me to. Në mënyrë të ngjashme, çdo pajisje që dërgon email-e duhet të përdorë protokollin *IMAP/POP3* për të marrë email-e dhe protokollin *SMTP* për t'i dërguar ato. Shumë protokolle të tjera janë hartuar, por pothuajse askush nuk i përdor, sepse për ta bërë një gjë të tillë një përdorues nuk do të lidhej dot me pothuajse këdo që përdor email sot, pasi shumica po përdorin protokollet *IMAP/POP3* dhe *SMTP*. Në mënyrë të ngjashme, me paranë ishte e pashmangshme që një, ose disa mallra, të shërbenin si mjeti kryesor i shkëmbimit, sepse përparësia e lehtësisë në këmbim ka më shumë rëndësi. Një mjet shkëmbimi, siç është përmendur dhe më parë, nuk përfitohet për cilësitë e tij të brendshme, por për tregtueshmërinë e tij.

Më tej, pranimi i gjerë i një mjeti shkëmbimi lejon që çmimet të shprehen në njësinë e tij, çka e lejon këtë mjet të përmbushë funksionin e tretë të parasë: njësi matëse e vlerës. Në një ekonomi pa një mjet të njohur këmbimi, çdo e mirë do duhet të vlerësohet në kushtet e një të mire tjetër, e cila sjell një listë të madhe kombinimesh e çmimesh duke i bërë kalkulimet ekonomike tej mase të vështira. Në një ekonomi me një mjet këmbimi, të gjitha çmimet e të mirave shprehen kundrejt një njësie të njëjtë vlere. Në këtë shoqëri paraja shërben si metrikë me të cilën mund të matet vlera ndërpersonale; ajo i shpërblen prodhuesit deri në pikën ku ata krijojnë vlerë për të tjerët dhe u bën të ditur konsumatorëve sesa duhet të paguajnë për të përfituar të mirat që dëshirojnë. Një mjet uniform shkëmbimi që vepron si njësi matëse gjithashtu e bën më të lehtë llogaritjen ekonomike; kjo i lejon individët të specializohen në detyra gjithnjë e më komplekse, të investojnë duke grumbulluar një sasi gjithnjë e më të madhe të mallrave kapitale dhe të hyjnë në tregje gjithnjë e më të gjera. Funksionimi i një ekonomie tregu varet nga çmimet të cilat, që të jenë të sakta, varen nga një mjet i përbashkët shkëmbimi, i cili pasqyron mungesën relative të të mirave të ndryshme. Nëse kjo është para e lehtë, kompetenca e emetuesit të saj për të zgjeruar në mënyrë konstante ofertën e parasë do ta parandalojë këtë para nga reflektimi i saktë i kostove oportune. Çdo ndryshim i paparashikueshëm në sasinë e parasë do të shtrembërojë si rolin e saj si matëse e vlerës ndërpersonale, ashtu edhe kanalin ku kalon ky informacion ekonomik.

Duke pasur vetëm një mjet këmbimi, ekonomia mund të zgjerohet në përpjesëtim me numrin e njerëzve që janë të gatshëm ta përdorin atë. Sa më e madhe të jetë ekonomia, aq më të mëdha janë mundësitë për përfitime nga shkëmbimet dhe specializimet; mbase më dukshëm, aq më e gjatë dhe e sofistikuar mund të bëhet struktura e prodhimit. Prodhuesit mund të specializohen në prodhimin e të mirave kapitale, të cilat do të prodhojnë vetëm të mira konsumatore përfundimtare pas intervaleve të gjata kohore; kjo do të lejojë më shumë produktivitet dhe cilësi në produkte. Në ekonominë e vogël primitive, struktura e prodhimit të peshkut përbëhej nga individë, të cilët shkonin në brigje për të kapur peshq me duart e tyre; një proces që zgjaste disa orë për të përfunduar. Me rritjen e ekonomisë, filluan të përdoreshin të mira kapitale dhe vegla më të sofistikuara dhe prodhimi i këtyre veglave zgjati kohën e procesit të prodhimit në mënyrë të ndjeshme, duke rritur dhe produktivitetin në të njëjtën kohë. Në botën moderne, peshqit kapen me anije të sofistikuara që duan vite të prodhohen dhe mund të punojnë për dekada. Këto anije mund të lundrojnë në ujëra që varkat e vogla nuk munden e, për rrjedhojë, mund të kapin peshq, të cilët nuk mund të kapeshin në mënyra të tjera. Anijet mund t'i rezistojnë motit të keq dhe të vazhdojnë prodhimin në kushte shumë të vështira, situata të cilat varkat më të lira do të ankoroheshin, duke u bërë kështu të padobishme për funksionin e tyre. Prandaj, grumbullimi i kapitalit e bën procesin më të gjatë por edhe më produktiv për njësinë e punës, duke siguruar produkte më cilësore, që nuk ishin kurrë të mundura për ekonominë primitive me vegla të thjeshta dhe pa kapital të grumbulluar. Asgjë nga këto nuk do ishte e mundur pa paranë, e cila luan rolin e: mjetit të shkëmbimit për të nxitur specializimin; rezervës valutore për të krijuar orientimin drejt së ardhmes dhe për të nxitur individët që t'i drejtojnë burimet e tyre drejt investimeve në vend të konsumit; si dhe të njësisë matëse të vlerës për të mundësuar llogaritjen ekonomike të fitimit dhe humbjes.

Historia na tregon një evolucion të parasë të karakterizuar nga mallra të ndryshme që luajnë rolin e saj, me shkallë të ndryshme të ngurtësisë së ofertës, zgjedhja e të cilave varet nga mundësitë teknologjike të çdo epoke. Nga guaskat te kripa, bagëtitë, argjendi, ari dhe paraja qeveritare e mbështetur në ar, duke përfunduar me të sotmen, paranë e dekretuar nga qeveria, e cila përdoret pothuajse në mënyrë universale, çdo hap i përparimit teknologjik na ka lejuar të përdorim forma të reja të parasë me përfitime të shtuara, por si gjithmonë dhe me gracka të reja. Duke shqyrtuar historinë e veglave dhe materialeve që kanë zënë vendin e parasë përgjatë historisë, mund të shquajmë karakteristikat që i përputhen parasë së mirë dhe parasë së keqe. Vetëm me këtë lloj konteksti mund të përpiqemi të kuptojmë se si funksionon bitcoin-i dhe se cili është roli i tij si një mjet monetar.

Kapitulli tjetër shqyrton historinë e artefakteve të errëta si dhe të objekteve që janë përdorur si para përgjatë historisë, nga gurët Rai të ishullit Yap, deri te guaskat në kontinentet amerikane, rruazat e qelqit në Afrikë dhe bagëtitë e kripa në antikitet. Secila nga këto mjete shkëmbimi ka shërbyer në funksionin e parasë ndaj shoqërisë për një periudhë gjatë së cilës ekzistonte raporti më i mirë i stokut me emetimin, derisa ky raport u përkeqësua. Duke kuptuar pyetjet "si?" dhe "pse?", ne mund të mësojmë më shumë për evolucionin e ardhshëm të parasë dhe të çdo roli që mund t'i përshtatet bitcoin-it në të ardhmen. Kapitulli [9](#ch009.xhtml#ch03) trajton analizën e metaleve monetare dhe mënyrën se si ari zuri vendin e metalit kryesor në botë gjatë epokës së standardit të arit në fund të shekullit të nëntëmbëdhjetë. Kapitulli [10](#ch010.xhtml#ch04) analizon lëvizjen drejt parasë qeveritare dhe të dhënat historike të saj. Pas ndërveprimeve ekonomike dhe shoqërore të llojeve të ndryshme të parasë që diskutohen në kapitujt [11](#ch011.xhtml#ch05), [12](#ch012.xhtml#ch06) dhe  [13](#ch013.xhtml#ch07), kapitulli [13](#ch014.xhtml#ch08) paraqet zbulimin e bitcoin-it dhe vetive monetare të tij.

### Paraja primitive

N[ga] të gjitha format historike të parasë që kam hasur, ajo që i ngjan më shumë funksionimit të bitcoin-it është sistemi i lashtë i bazuar në gurët Rai në ishullin Yap, sot pjesë e Shteteve të Federuara të Mikronezisë. Duke kuptuar se si gurët e mëdhenj rrethorë të gdhendur prej gurit gëlqeror funksiononin si para do të na ndihmojë të shpjegojmë mënyrën e operimit të bitcoin-it në kapitullin [13](#ch014.xhtml#ch08). Nga ana tjetër, duke mësuar historinë e mrekullueshme se si gurët Rai humbën rolin e tyre monetar mund të nxjerrim një mësim objektiv se si paraja humbet statusin e saj monetar pasi ka humbur fortësinë.

Gurët Rai që përbënin paranë ishin të madhësive të ndryshme, të ngritur në disqe të mëdha rrethore me një vrimë në mes e që peshonin deri në 4 tonë. Këta gurë nuk ishin një veçori vendase e ishullit Yap, i cili nuk përmbante asnjë lloj guri gëlqeror. Të gjithë këta gurë u sollën nga ishujt fqinjë si Palau ose Guami. Bukuria dhe vlera e rrallë e këtyre gurëve i bëri ata të dëshirueshëm dhe të respektuar në Yap, por sigurimi i tyre ishte mjaft i vështirë, pasi përfshinte një proces pune voluminoz, ku duheshin nxjerrë e punuar gurët dhe më pas duhej të transportoheshin me trap ose kanoe. Disa nga këta gurë kërkonin qindra njerëz për t'i transportuar. Me të mbërritur në Yap, ata vendoseshin në një vend të dukshëm ku të gjithë mund t'i shikonin. Pronari i gurit mund ta përdorte atë si metodë pagese pa pasur nevojë ta transportonte gurin, mjaftonte që të lajmëronte ndërrimin e pronësisë së gurit te të gjithë banorët. I gjithë vendi do të njihte pronësinë e gurit dhe marrësi mund të kryente një pagesë me të kurdo që të dëshironte. Praktikisht, nuk kishte mundësi për ta vjedhur gurin, pasi pronësia e tij njihej nga të gjithë.

Ndër shekuj dhe, me shumë gjasa, për shumë mijëvjeçarë, ky sistem monetar funksionoi mirë për banorët e Yap-it. Ndonëse gurët nuk u lëvizën kurrë, ata kishin aftësinë për t'u shitur në hapësirë, pasi mund të përdoreshin për pagesë nga çdokush në ishull. Madhësitë e ndryshme të gurëve të ndryshëm mundësonin një shkallë të caktuar të tregtueshmërisë në përmasë, siç ishte dhe mundësia e pagesës me pjesë të një guri të vetëm. Tregtueshmëria e gurëve përtej kohës ishte e siguruar për shekuj nga vështirësia dhe kostoja e lartë e përftimit të gurëve të rinj, sepse ata nuk ekzistonin në Yap dhe nxjerrja e transportimi i tyre nga Palau nuk ishte e lehtë. Kostoja mjaft e lartë e sigurimit të tyre do të thoshte se sasia ekzistuese e gurëve ishte gjithmonë shumë më e madhe se çdo sasi tjetër që mund të prodhohej në një periudhë kohore, ndaj pranimi si një formë pagese e bënte atë ekonomike. Më fjalë të tjera, gurët Rai kishin një raport shumë të lartë të stokut kundrejt emetimit; pavarësisht sa të dëshirueshëm ishin, nuk ishte e lehtë për askënd që të rriste sasinë e gurëve duke sjellë gurë të rinj. Të paktën kështu ishte puna deri në vitin 1871, kur një kapiten irlandezo-amerikan me emrin David O'Keefe përfundoi i mbytur në brigjet e Yap-it dhe u risoll në jetë nga vendasit.[^10]

O'Keefe pa një mundësi përfitimi duke marrë arrat e kokosit nga ishulli dhe duke ua shitur prodhuesve të vajit të kokosit, por ai nuk kishte me se t'i nxiste vendasit të punonin për të, sepse ata ishin shumë të kënaqur me jetët e tyre, në parajsën e tyre tropikale dhe nuk u hynte në punë asnjë formë e huaj e parasë që ai mund t'i ofronte. Por O'Keefe nuk mund të pranonte jo-në si arsye; ai lundroi për në Hong Kong, siguroi një anije të madhe dhe eksplozivë, ku lundroi me to në Palau. Aty ai përdori eksplozivin dhe veglat moderne për të nxjerrë disa gurë të mëdhenj Rai dhe më pas drejtoi velat për nga ishulli Yap, që t'u jepte vendasve gurët në këmbim të arrave të kokosit. Ndryshe nga ajo që O'Keefe kishte pritur, fshatarët nuk ishin të dhënë pas gurëve të tij dhe kryeplaku i fshatit i ndaloi fshatarët e tij të punonin përkundrejt gurëve, pasi, sipas tij gurët e O'Keefe-it nuk kishin vlerë, duke qenë se ishin përfituar në mënyrë shumë të lehtë. Vetëm gurët e nxjerrë tradicionalisht, me djersën dhe gjakun e banorëve të Yap-it do të pranoheshin në Yap. Disa të tjerë në ishull nuk ishin dakord dhe e furnizuan O'Keefe-n me kokosin që ai kërkonte, duke shkaktuar konflikte brenda në ishull dhe shumë shpejt braktisjen e gurëve Rai si para. Sot, gurët kanë një rol ceremonial dhe kulturor dhe paraja qeveritare është ajo që përdoret gjerësisht si mjet monetar në ishull.

Në këtë histori mjaft simbolike, O'Keefe nuk ishte asgjë më shumë se lajmëtari i shkatërrimit të pashmangshëm të rolit monetar të gurëve Rai me cenimin e civilizimit modern industrial mbi Yap-in dhe banorët e tij. Me ardhjen e veglave moderne dhe aftësive industriale në rajon, ishte e pashmangshme që gurët të prodhoheshin shumë më lirë se më parë. Si O'Keef do të shfaqeshin mjaft të tjerë, vendas e të huaj, që do të mund ta furnizonin Yap-in me një fluks gurësh që sa vinte e shtohej. Me teknologjinë moderne, raporti stok-emetim për gurët Rai u ul në mënyrë të ndjeshme: ishte e mundur të prodhohej shumë më tepër nga këta gurë çdo vit, duke zhvlerësuar në mënyrë të ndjeshme stokun ekzistues të ishullit. Kushdo që dëshironte t'i përdorte këta gurë si rezervë valutore bëhej gjithnjë e më i vetëdijshëm, e për rrjedhojë ata humbën tregtueshmërinë e tyre përtej kohës dhe bashkë me të, funksionin e tyre si mjet shkëmbimi.

Megjithëse detajet mund të ndryshojnë, dinamika thelbësore nga një rënie e raportit stok-emetim ka qenë e njëjtë për çdo formë paraje që ka humbur rolin e saj monetar, deri në kolapsin e bolivarit venezuelian që po ndodh së fundi, ndërkohë që shkruhen këta rreshta.

Një histori e ngjashme ka ndodhur me rruazat *agri*, të cilat u përdorën si para për shekuj me radhë në Afrikën Perëndimore. Historia e këtyre rruazave në Afrikë nuk është plotësisht e qartë, madje edhe sot nuk dihet nëse ato përpunoheshin nga gurët meteoritë apo ishin trashëguar nga tregtarët egjiptianë dhe fenikas. Ajo që dihet është se ato ishin të çmuara në atë zonë ku teknologjia e përpunimit të qelqit ishte e kushtueshme dhe jo shumë e zakonshme, duke i dhënë raport të lartë stok-emetim, e duke i bërë të tregtueshme në kohë. Duke qenë të vogla dhe të vlefshme, këto rruaza ishin të tregtueshme në përmasë, sepse mund të kombinoheshin në zinxhirë, varëse ose byzylykë; edhe pse kjo ishte larg nga idealja, sepse kishte mjaft lloje të ndryshme rruazash, jo vetëm një njësi standarde. Ato ishin gjithashtu të tregtueshme në hapësirë pasi ishte e lehtë t'i transportoje. Në të kundërt, rruazat e qelqit nuk ishin të kushtueshme dhe nuk kishin asnjë rol monetar në Europë, sepse përhapja e teknologjisë së përpunimit të xhamit do të thoshte se, nëse rruazat do përdoreshin si njësi monetare, prodhuesit e tyre mund të shtonin sasinë e tyre në treg -- me fjalë të tjera, raporti stok-emetim ishte i ulët.

Kur zbuluesit europianë dhe tregtarët vizituan Afrikën Perëndimore gjatë shekullit të gjashtëmbëdhjetë, ata vunë re vlerën e lartë që u jepej këtyre rruazave dhe filluan kështu t'i importonin në masë nga Europa. Historia, siç mund ta merrni me mend, është e ngjashme me të O'Keefe-s; megjithatë, duke marrë parasysh përmasat e vogla të rruazave krahasuar me madhësinë e popullsisë, ishte një proces më i ngadaltë, i fshehtë e me pasoja të mëdha dhe tragjike. Megjithëse me hapa të ngadaltë, europianët arritën të blinin mjaft pasuri të çmuara afrikane përkundrejt rruazave, të cilat ata i siguronin në vendin e tyre për shumë pak para.[^11] Sulmi i papritur i europianëve në Afrikë, dalëngadalë i ktheu rruazat nga para e fortë në para të lehtë, duke shkatërruar tregtueshmërinë e tyre dhe duke shkaktuar rënien e fuqisë blerëse të këtyre rruazave përtej kohës. Afrikanët që i zotëronin u varfëruan nga transferimi i pasurisë së tyre drejt europianëve, të cilët i përfitonin rruazat lehtësisht. Rruazat *agri* u njohën më vonë si rruazat e skllevërve për rolin që luajtën në nxitjen e tregtisë së skllevërve nga afrikanët tek europianët dhe Amerika e Veriut. Një kolaps përfundimtar në vlerën e një mjeti monetar është tragjik, por të paktën mbaron shpejt dhe mbajtësit e tij mund të fillojnë të tregtojnë, të kursejnë e të llogarisin me një mjet të ri. Por një humbje e ngadaltë e vlerës monetare gjatë kohës do ta transferojë vlerën e mbajtësve të saj drejt atyre që mund ta prodhojnë mjetin me një kosto të ulët. Ky është një mësim, i cili duhet mbajtur mend kur t'i kthehemi diskutimit të shëndetit të parasë qeveritare në fund të këtij libri.

Guaskat janë një mjet tjetër monetar që përdoreshin gjerësisht në shumë vende të botës, nga Amerika e Veriut në Afrikë dhe Azi. Llogaritë historike tregojnë se guaskat më të tregtueshme ishin kryesisht ato që nuk gjendeshin lehtë, pra ishin guaska të rralla, pasi ato do ta ruanin vlerën më shumë se guaskat që gjendeshin lehtë.[^12] Amerikanët vendas dhe kolonialët e hershëm europianë i përdornin gjerësisht guaskat *uampum*, për të njëjtat arsye si rruazat *agri*: ishin të vështira për t'u gjetur, çka çonte në një raport të lartë të stokut me emetimin, mundësisht më të lartin mes mallrave rezistente të kohës. Njësoj si rruazat *agri* edhe guaskat kishin disavantazhin se nuk kishin një njësi standarde, që do të thoshte se çmimet dhe raportet nuk mund të mateshin lehtësisht dhe të shpreheshin në mënyre uniforme, gjë që krijonte pengesa të mëdha në rritjen e ekonomisë dhe shkallën e specializimit. Kolonët europianë i pranuan guaskat si dekret ligjor nga viti 1636, por duke qenë se gjithnjë e më shumë monedha ari e argjendi filluan të vinin në Amerikën e Veriut, këto të fundit u parapëlqyen si mjet shkëmbimi në saje të uniformitetit, që i lejonte emërtimin e çmimit në mënyrë më të mirë dhe gjithëpërfshirëse, duke i dhënë një tregtueshmëri më të lartë. Më tej, me shtimin e anijeve të përparuara e teknologjive që nxirrnin guaskat nga deti, oferta e tyre u rrit tej mase, duke çuar në rënie të vlerës dhe humbje të tregtueshmërisë përtej kohës. Nga viti 1661, guaskat ndaluan së qeni dekret ligjor dhe me kalimin e kohës humbën të gjitha rolet monetare.[^13]

Ky nuk ishte thjesht fati i parasë guaskë në Amerikën e Veriut; sa herë që shoqëritë që përdornin guaska kishin akses në monedhat uniforme metalike, ato i morën, i përshtatën dhe përfituan nga ky ndryshim. Gjithashtu, mbërritja e civilizimit industrial, me anije të fuqizuara me karburant, e bënë kërkimin dhe nxjerrjen e guaskave më të lehtë, duke rritur rrjedhën e prodhimit të tyre dhe duke ulur shpejt raportin e stokut me emetimin.

Forma të tjera antike të parasë përfshijnë bagëtitë, të dashura për vlerat e tyre ushqyese, duke qenë një prej pronësive më të vlerësuara që çdokush mund të zotëronte dhe gjithashtu ishin të tregtueshme përtej hapësirës, për shkak të lëvizshmërisë së tyre. Bagëtitë vazhdojnë të luajnë një rol monetar edhe sot, ku shumë shoqëri i përdorin për pagesa, veçanërisht për prika. Megjithatë, duke qenë të rënda dhe jo lehtësisht të ndashme, kjo do nënkuptonte se bagëtitë nuk ishin mjaft të dobishme për të zgjidhur problemet e ndashmërisë përtej masës; kësisoj, së bashku me bagëtitë, përdorej një formë tjetër e parasë, që ishte kripa. Kripa ishte e lehtë për t'u mbajtur për periudha të gjata kohore dhe mund të ndahej lehtësisht e të grupohej në çfarëdolloj peshe që ishte e nevojshme. Këto fakte historike janë ende të qarta në gjuhën angleze, pasi fjala *pecuniary* vjen nga *pecus*, që do të thotë bagëti në latinisht, ndërsa fjala *salary* vjen nga *sal*, latinisht për kripë.[^14]

Me përparimin e teknologjisë, kryesisht të metalurgjisë, njerëzit zhvilluan forma superiore të parasë kundrejt këtyre artefakteve, të cilat filluan të zëvendësoheshin. Këto metale provuan se ishin një mjet shkëmbimi më i mirë se guaskat, gurët, rruazat, bagëtitë dhe kripa, sepse mund të prodhoheshin nga njësi të vlefshme, të vogla dhe uniforme që mund të transportoheshin me lehtësi. Sidoqoftë, gozhda përfundimtare në arkivolin e parasë primitive erdhi me përdorimin e gjerë të energjisë së hidrokarbureve, e cila rriti dukshëm kapacitetin produktiv duke i hapur rrugë nxjerrjes së sasive të reja (emetimit) të këtyre artefakteve; kjo do të thotë se format e parasë që mbështeteshin në vështirësinë e prodhimit për të mbrojtur raportin e stokut, e hu-mbën atë. Me hidrokarburet moderne, gurët Rai mund të nxirreshin lehtësisht, rruazat *agri* mund të prodhoheshin me një kosto mjaft të vogël dhe guaskat mund të mblidheshin në masë nga anije të mëdha. Në momentin që këto të holla e humbën fortësinë e tyre, zotëruesit përjetuan një konfiskim të konsiderueshëm pasurie dhe, si rezultat, gjithë struktura e shoqërisë ra. Të parët e ishullit Yap, të cilët refuzuan gurët e lirë të O'Keef-it, kuptuan atë që ekonomistët modernë nuk arrinin ta konceptonin: një para që prodhohet lehtësisht nuk është para dhe një para e lehtë nuk e bën shoqërinë më të pasur; përkundrazi, e bën atë më të varfër, duke e vendosur të gjithë pasurinë e mbledhur me mund në këmbim të diçkaje që është e lehtë për t'u prodhuar.

### Metalet monetarë

K[ur] aftësitë teknike që synonin prodhimin e mallrave u sofistikuan dhe lëndët e para gjetën raste gjithnjë e më të gjera të përdorimit, disa metale, të prodhuara në sasi të mëdha dhe në kërkesë të lartë, u bënë mjaft të tregtueshme dhe për këtë arsye të përshtatshme për t'u përdorur si një mjet monetar. Nga njëra anë, dendësia dhe vlera relativisht e lartë lehtësuan transportimin e këtyre metaleve, duke i bërë kështu shumë më të tregtueshme në hapësirë sesa kripa ose bagëtitë. Fillimisht, prodhimi i metaleve nuk ishte i lehtë, çka e vështirësonte rritjen e shpejtë të sasisë duke u garantuar tregtueshmëri të mirë me kalimin e kohës.

Falë jetëgjatësisë dhe vetive fizike, si dhe mungesës relative në tokë, disa prej metaleve ishin më të vlefshme se të tjerat. Për shembull, hekuri dhe bakri mund të prodhoheshin në sasi të mëdha për shkak të teprisë dhe qëndrueshmërisë ndaj gërryerjes dhe ndryshkut. Stoku ekzistues, i cili konsumohej vazhdimisht nga brejtja dhe amortizimi do të dukej më i vogël nga sasia e prodhimit të ri, duke i bërë ato të pavlefshme. Këto metale zhvilluan një vlerë relativisht të ulët në treg dhe do të përdoreshin për transaksione më të vogla. Nga ana tjetër, metale më të rralla si argjendi dhe ari ishin më rezistente dhe kishte më pak gjasa të dëmtoheshin, duke i bërë më të tregtueshme përtej kohës dhe të dobishme si rezervë valutore në të ardhmen. Këto karakteristika të arit i lejuan njerëzit të ruanin vlerë përgjatë brezave, të cilët mund të zhvillonin orientime më të gjata kohore.

Fillimisht, metalet bliheshin dhe shiteshin sipas peshës së tyre[^15], por me kalimin e kohës dhe me përparimin e metalurgjisë, u bë e mundur prerja dhe stampimi në monedha uniforme me peshën përkatëse të stampuara mbi to, duke i bërë më të tregtueshme, pasi njerëzit tanimë nuk kishin përse t'i peshonin metalet sa herë që bëhej një pagesë. Metalet më të përdorura për këtë rol ishin ari, argjendi e bakri dhe përdorimi i tyre si monedha ishte forma kryesore e parasë për rreth 2500 vite, nga koha e mbretit Kroesus të Lidisë, i cili ishte i pari që njihet të ketë prerë monedha ari, deri në fillimet e shekullit të njëzetë. Monedhat e arit ishin mallrat më të tregtueshme në kohë pasi mund të ruanin vlerën e tyre dhe t'i rezistonin prishjes dhe gërryerjes. Gjithashtu ishin më të tregtueshme përtej hapësirës, sepse kishin vlerë të lartë në pesha të vogla, duke i bërë lehtësisht të transportueshme. Nga ana tjetër, monedhat e argjendit kishin përparësinë e të qenit të tregtueshme në një shkallë më të gjerë, pasi vlera e tyre më e vogël në njësinë e peshës i lejonte ato të përdoreshin për këmbime të vogla, ndërsa monedhat e bronzit përdoreshin për këmbimet me të lira. Duke standardizuar vlerat në njësi lehtësisht të identifikueshme, monedhat ndihmuan në krijimin e tregjeve më të mëdha, duke rritur shtrirjen e specializimit dhe tregtisë në mbarë botën. Edhe pse nga pikëpamja teknologjike ishte sistemi monetar më i mirë i mundshëm për atë kohë, ai paraqiste dy pengesa kryesore: e para ishte bashkëjetesa e dy ose tre metaleve si standard monetar, çka krijonte probleme ekonomike nga luhatshmëria e vlerave të tyre në kohë, për shkak të dobësimit të kërkesës dhe ofertës, gjë që krijonte probleme për zotëruesit e këtyre monedhave, veçanërisht për argjendin, i cili pësoi rënie në vlerë si pasojë e rritjeve në prodhim dhe rënieve në kërkesë. Pengesa e dytë dhe më serioze ishte se qeveritë dhe falsifikuesit mund të zvogëlonin (e bënin rregullisht këtë) përmbajtjen e metalit të çmuar në këto monedha, duke i ulur vlerën si pasojë e transferimit të një pjese të fuqisë blerëse drejt falsifikatorëve dhe qeverisë. Zvogëlimi i përmbajtjes së metalit në monedha kompromentoi pastërtinë dhe shëndetin e parasë.

Gjithsesi, nga shekulli i nëntëmbëdhjetë, me zhvillimin e bankimit modern dhe përmirësimin e metodave të komunikimit, individët mund të ndërvepronim me para letër dhe me çeqe që mbështeteshin nga ari në thesaret e bankave tregtare dhe qendrore. Kjo bëri që transaksionet që mbështeteshin në ar të mundësoheshin në çdo shkallë, duke shmangur kështu nevojën e rolit monetar të argjendit dhe duke i dhënë standardit të arit të gjitha vetitë monetare thelbësore të tregtueshmërisë. Standardi i arit i hapi rrugë një grumbullimi të paprecedentë të kapitalit në shkallë botërore, si dhe zhvilloi tregtinë duke bashkuar pjesën më të madhe të ekonomisë së planetit në një para të shëndetshme të bazuar në tregun e lirë. Në fakt, e meta e saj tragjike ishte përqendrimi i arit në kasafortat e bankave tregtare dhe më vonë të bankave qendrore; kjo i lejoi bankat dhe qeveritë të rrisin ofertën e parasë përtej sasive të arit që mbanin, duke e zhvlerësuar paranë dhe duke transferuar një pjesë të vlerës së saj nga mbajtësit legjitim të parasë drejt qeverive dhe bankave.

### Përse ari ?

Për të kuptuar se si u shfaq paraja mall, le t'i kthehemi më hollësisht kurthit të parasë së lehtë që paraqitëm fillimisht në kapitullin [6](#ch007.xhtml#ch01) dhe le të fillojmë duke bërë dallimin mes kërkesës së tregut për një të mirë (kërkesa për ta konsumuar apo zotëruar atë për shkak të vetive të saj) dhe kërkesës monetare (kërkesa për një të mirë si mjet i këmbimit dhe rezervës valutore). Sa herë që dikush zgjedh një të mirë si rezervë valutore, ai efektivisht po rrit kërkesën për të përtej kërkesës së zakonshme të tregut, çka çon në rritjen e çmimit të saj. Për shembull, kërkesa e tregut për bakrin në përdorimet e tij të ndryshme industriale është rreth 20 milionë tonë në vit, për një çmim afërsisht 5000$ për ton dhe vlerë totale tregu rreth 100 miliardë $. Imagjinoni një miliarder, i cili vendosë të ruajë 10 miliardë $ të pasurisë së tij në bakër. Sapo bankierët e tij do të përpiqen të blejnë 10% të prodhimit vjetor të bakrit, në mënyrë të pashmangshme do të shkaktonin një rritje të çmimit të tij. Fillimisht, kjo do të dukej funksionale për strategjinë e miliarderit: aseti që ai vendosi të blejë është rritur në vlerë përpara se ai ta përfundojë blerjen. Sipas arsyetimit të tij, sigurisht kjo rritje do të nxisë më shumë njerëz që të blejnë bakër si rezervë valutore, duke e rritur çmimin edhe më tej.

Por edhe nëse atij i bashkohen më shumë njerëz në monetizimin e bakrit, miliarderi ynë hipotetik i fiksuar me bakrin është në telashe. Rritja e çmimit e bën bakrin një biznes fitimprurës për punëtorët dhe kapital mbarëbotëror. Për ne është krejt e pamundur që të matim sasinë e bakrit nën tokë, le më ta nxjerrim nga minierat. Në praktikë, kufizimi i vetëm që kufizon sasinë e bakrit që mund të prodhohet, është se sa punë dhe kapital i kushtohet këtij aktiviteti. Me një çmim më të lartë mund të prodhohet më shumë bakër dhe çmimi e sasia do të vazhdojnë të rriten derisa të kënaqin kërkesën e investitorëve monetarë; le të hamendësojmë që kjo ndodh pas 10 milionë tonësh shtesë prodhim dhe 10 000 $ për ton. Në njëfarë mënyre, kërkesa monetare duhet të ulet dhe disa zotërues të bakrit do duan të shesin sasi nga stoku i tyre për të blerë mallra të tjera, pasi, tek e fundit, ky ishte qëllimi i blerjes së bakrit.

Pasi bie kërkesa monetare dhe çdo gjë tjetër është e barabartë, tregu i bakrit do t'u kthehet kushteve fillestare të kërkesë-ofertës, me 20 milionë tonë prodhim vjetor të shitura për 5000 $ secila. Por, ndërkohë që zotëruesit fillojnë të shesin rezervat e grumbulluara të bakrit, çmimi do të ulet përtej asaj vlere. Miliarderi do të ketë humbur para gjatë këtij procesi; në fakt, ndërkohë që rriti çmimin, ai bleu shumicën e stokut të tij për më shumë se 5000 $ për ton, por tani e gjithë rezerva e tij vlerësohet nën 5000 $ për ton. Të tjerët që iu bashkuan më vonë duke blerë me çmime më të larta, me siguri do të kenë humbur më shumë para se vetë miliarderi.

Ky model është i zbatueshëm për të gjitha mallrat e konsumueshme si bakri, zinku, nikeli, tunxhi, ose nafta, të cilat kryesisht konsumohen, shkatërrohen dhe nuk ruhen. Rezervat botërore të këtyre mallrave në çdo moment të dhënë në kohë janë afërsisht të njëjta sa prodhimi vjetor. Vazhdimisht prodhohen sasi të reja, në mënyrë që të konsumohen. Nëse kursimtarët vendosin të ruajnë pasurinë në një prej këtyre mallrave, pasuria e tyre do të blejë vetëm një pjesë të ofertës botërore para se të ofrojë një çmim mjaftueshëm më të lartë që të mund të thithë gjithë investimin e tyre, sepse ata po konkurrojnë me konsumatorët e këtij malli, të cilët e përdorin në mënyrë produktive në industri. Me rritjen e të ardhurave nga prodhimi i mallit, ata mund të investojnë në rritjen e kapacitetit prodhues, duke i ulur çmimet përsëri, duke vjedhur kështu kursimtarët nga pasuria e tyre. Efekti neto i gjithë këtij episodi është transferimi i pasurisë së kursimtarëve të keqorientuar drejt prodhuesve të mallit që ata blenë.

Kjo është anatomia e një flluske tregu: rritja e kërkesës shkakton një rritje të madhe në çmime, që nxisin më tej kërkesën, e cila rrit më tej çmimet dhe nxit rritjen e prodhimit duke rritur gjithashtu ofertën; si përfundim, në mënyrë të pashmangshme çon në ulje çmimesh, duke ndëshkuar çdokënd që ka blerë me çmim më të lartë se çmimi i zakonshëm i tregut. Në këtë flluskë, ndërkohë që investitorët zhvaten, prodhuesit e asetit përfitojnë. Për bakrin dhe pothuajse çdo mall tjetër në botë, kjo dinamikë është përsëritur shpesh gjatë historisë, duke ndëshkuar në mënyrë të vazhdueshme ata që zgjedhin këto mallra si para, duke zhvlerësuar pasurinë e tyre, duke i varfëruar gjithmonë dhe duke e kthyer mallin në rolin e natyrshëm si një e mirë tregtare e jo si një mjet këmbimi.

Në mënyrë që diçka të funksionojë si rezervë valutore, ajo duhet të dalë nga ky qerthull: domethënë ajo duhet të vlerësohet kur njerëzit e kërkojnë si rezervë valutore, ndërsa prodhuesit e saj duhet të kufizohen nga fryrja e ofertës në atë masë që të ketë ndikim negativ në çmim. Një aset i tillë do t'i shpërblejë ata që e zgjedhin si rezervë valutore; ndërkohë që bëhet rezerva kryesore valutore, me kalimin e kohës pasuria e tyre do të rritet, sepse ata që kanë zgjedhur mallra të tjera ose do të ndryshojnë drejtimin duke kopjuar zgjedhjen e bashkëpunëtorëve më të suksesshëm, ose thjesht do të humbasin pasurinë.

Në historinë e njerëzimit, fituesi i padiskutueshëm në këtë garë ka qenë ari, i cili ruan rolin e tij monetar falë dy karakteristikave kryesore që e veçojnë nga mallrat e tjera: së pari, ari është aq i qëndrueshëm në strukturën e tij kimike, saqë, praktikisht, është e pamundur ta shkatërrosh; dhe së dyti, ari nuk mund të sintetizohet nga materialet e tjera dhe mund të nxirret i parafinuar vetëm nga minierat e tij, që janë mjaft të rralla në planetin tonë.

Qëndrueshmëria kimike e arit nënkupton që i gjithë ari që është gërmuar zotërohet ende, pak a shumë, nga njerëzit në të gjithë botën. Njerëzimi ka grumbulluar një rezervë të arit që rritet dita-ditës e përdoret në stoli e argjendari, monedha, shufra ari, të cilat nuk konsumohen kurrë e nuk ndryshken apo prishen. Duke qenë e pamundur që ari të sintetizohet prej kimikateve të tjera, e vetmja mënyrë për të rritur sasinë e tij është gërmimi i arit nga toka, një proces i kushtueshëm, jo i shëndetshëm dhe i pasigurt, ku njerëzit janë angazhuar për mijëra vjet me kthime që sa vijnë e zvogëlohen. Kjo do të thotë që rezerva ekzistuese e arit që mbahet nga njerëzit në gjithë botën është produkt i mijëra viteve të prodhimit të tij dhe është shumë herë më i madh sesa prodhimi vjetor i ri. Gjatë shtatë dhjetëvjeçarëve të fundit me statistika relativisht të besueshme, norma e rritjes së sasisë ka qenë gjithmonë rreth 1.5%, duke mos e kaluar 2% (Shih [Figurën 8.1](#ch009.xhtml#fig1)).

![Rezervat botërore të arit dhe norma e rritjes vjetore të rezervës.](media/rId67.png){width="5.833333333333333in" height="2.138888888888889in"}

Figurën 8.1: Rezervat botërore të arit dhe norma e rritjes vjetore të rezervës.

Për të kuptuar ndryshimin mes arit dhe çdo malli të konsumueshëm, imagjinoni efektin e një rritjeje të madhe të kërkesës për të si rezervë valutore, e cila bën që çmimi të arrijë majat dhe prodhimi vjetor të dyfishohet. Për çdo mall të konsumueshëm, ky dyfishim i prodhimit do të ulë vlerën e rezervave ekzistuese, duke ulur çmimin dhe dëmtuar zotëruesit e tij. Për arin, një rritje çmimi që shkakton një dyfishim të rezervave vjetore nuk do të ishte shumë e rëndësishme, duke rritur këto rezerva me 3% në vend të 1.5%. Nëse ritmi i ri i rritjes së prodhimit ruhet, këto rezerva rriten më shpejt, duke i bërë rritjet e reja më pak domethënëse. Praktikisht, për prodhuesit e arit mbetet e pamundur gërmimi në sasi mjaftueshëm të mëdha sa për të ulur çmimin në mënyrë të ndjeshme.

Vetëm argjendi i afrohet arit në këtë aspekt, me një normë vjetore të rritjes së ofertës që historikisht është luhatur me 5-10%, duke arritur në deri 20% gjatë ditëve moderne. Kjo normë është më e lartë se ajo e arit për dy arsye: së pari, argjendi prishet, pra brehet dhe mund të konsumohet edhe në proceset industriale, që do të thotë se rezervat ekzistuese nuk janë aq të mëdha krahasuar me prodhimin vjetor, sa janë rezervat e arit krahasuar me prodhimin e tij vjetor. Së dyti, argjendi gjendet në koren e tokës më shpesh se ari dhe gjithashtu është më i lehtë për t'u përpunuar. Për shkak se ka raportin e dytë më të madh të stokut me emetimin dhe vlerën më të vogël për njësi krahasuar me arin, argjendi ka shërbyer për disa mijëvjeçarë si para kryesore që përdorej për transaksione të vogla, çka nuk ishte mjaft praktike. Përqafimi ndërkombëtar i standardit të arit u hapi rrugë pagesave në letër të çdo madhësie, të cilat mbështeteshin nga ari, gjë e cila shmangu rolin monetar të argjendit. Argjendi nuk nevojitej më për transaksione të vogla, ndaj shpejt humbi vlerën e tij monetare dhe u bë metal industrial, duke humbur kështu vlerë ndaj arit. Argjendi mund të ruajë simbolikën e tij sportive për vendin e dytë, por qëkur teknologjia e shekullit të njëzetë bëri të mundur pagesat pa qenë e nevojshme lëvizja e njësisë monetare fizikisht vendi i dytë në garën monetare ishte i njëjtë me dështimin.

Kjo shpjegon pse çdo flluskë argjendi ka shpërthyer gjithmonë dhe do të shpërthejë prapë nëse fryhet përsëri: sapo drejt argjendit të vërshojnë investime të konsiderueshme monetare, për prodhuesit do të jetë më e lehtë të rrisin ndjeshëm ofertën dhe të shkaktojnë ulje çmimi, duke marrë edhe pasurinë e kursimtarëve në këtë proces. Shembulli më i mirë i kurthit të parasë së lehtë vjen pikërisht nga argjendi. Gjatë fundit të viteve 1970, vëllezërit pasanikë Hunt vendosën të sillnin rimonetizimin e argjendit dhe filluan të blinin sasi të mëdha argjendi, duke rritur kështu çmimin. Sipas tyre, kjo do të kishte nxitur më shumë njerëz ta blinin atë, duke rritur më tej çmimin dhe duke nxitur dëshirën për ta përdorur përsëri për pagesa. Sidoqoftë, pa marrë parasysh sasinë që vëllezërit Hunt blenë, pasuria e tyre nuk krahasohej me mundësinë që prodhuesit dhe zotëruesit e argjendit kishin për ta shitur atë në treg. Me kalimin e kohës, çmimi i argjendit ra dhe vëllezërit Hunt humbën rreth 1 miliardë $, ndoshta çmimi më i lartë që është paguar ndonjëherë për të mësuar rëndësinë e raportit të stokut me emetimin dhe se përse jo çdo gjë që shkëlqen është ar

![Rezervat ekzistuese si shumëfish i prodhimit vjetor.](media/rId71.png){width="5.833333333333333in" height="2.138888888888889in"}

Figurën 8.2: Rezervat ekzistuese si shumëfish i prodhimit vjetor.

[^16] (Shih [Figurën 8.2](#ch009.xhtml#fig2)).

Pikërisht kjo normë vazhdimisht e ulët e ofertës së arit është arsyeja themelore që ai ka ruajtur rolin e tij monetar përgjatë historisë njerëzore, një rol që vazhdon ta mbajë edhe sot pasi bankat qendrore vazhdojnë të mbajnë sasi të konsiderueshme ari për të mbrojtur paranë e tyre prej letre. Rezervat zyrtare të bankave qendrore janë afërsisht 33 000 tonë, ose një e gjashta e totalit të arit mbi tokë. Raporti i lartë stok-emetim i arit e bën atë mallin me elasticitetin më të ulët të çmimit ndaj ofertës, e cila cilësohet si rritja në përqindje e sasisë së ofruar përmbi rritje në përqindje të çmimit. Duke qenë se sasia ekzistuese e arit që mbahet nga njerëzit kudo në botë, është produkt i mijërave vjetëve prodhim, një rritje në X % në çmim mund të shkaktojë një rritje në prodhim, por ajo rritje do të jetë e parëndësishme krahasuar me rezervat aktuale. Për shembull, viti 2006 dëshmoi një rritje prej 36% të çmimit të arit. Për çdo mall tjetër do të ishte e arsyeshme të pritej një rritje domethënëse e prodhimit, e cila do të përmbyste tregjet duke ulur çmimin. Në vend të kësaj, prodhimi vjetor në vitin 2006 ishte 2 370 tonë, 100 tonë më pak se në vitin 2005 dhe më 2007 do të zbriste me 10 tonë të tjerë; ndërsa oferta e re ishte 1.67% e rezervës ekzistuese të vitit 2005, 1.58% e vitit 2006 dhe 1.54% e rezervës së vitit 2007. Madje edhe një rritje prej 35% në çmim mund të shpjerë drejt një rritjeje jo të ndjeshme në sasinë e arit të ri në treg. Sipas Pyetësorit Gjeologjik të ShBA-së, rritja vjetore më e lartë në prodhim ka qenë rreth 15% në vitin 1923, e cila përkthehet si një rritje në rezerva prej 1.5%. Edhe nëse prodhimi do të dyfishohej, rritja më e mundshme e rezervës do të ishte 3-4%. Rritja më e madhe vjetore në rezervat botërore ndodhi në vitin 1940, kur ato kapën shifrën e prej rreth 2.6%. Sidoqoftë, asnjëherë tjetër nuk është arritur ky numër, ndërsa që nga viti 1942 nuk e ka kaluar normën 2%.

Me përhapjen e prodhimit të metaleve, civilizimet e hershme në Kinë, Indi dhe Egjipt filluan të përdornin si para bakrin dhe më pas argjendin, duke qenë se ishin relativisht të vështirë për t'u prodhuar në atë periudhë dhe lejonin tregtueshmëri të mirë në kohë dhe hapësirë. Ari ishte mjaft i vlerësuar në këto civilizime, por rrallësia e tij e kufizonte në përdorimin e transaksioneve. Për herë të parë ari u stampua në monedha të rregullta për tregti në Lidia, ku sot shtrihet Turqia moderne, nën mbretin Kroesus. Përhapja e monedhave të arta, e kërkuar shumë larg, i dha një shtysë të fortë zgjerimit të tregtisë në të gjithë botën e njohur. Që atëherë, ciklet e historisë njerëzore kanë qenë të ndërlidhura ngushtë me shëndetin e parasë. Qytetërimi njerëzor ka lulëzuar në kohë dhe vende ku paraja e shëndetshme pranohej gjerësisht, ndërsa paraja jo e shëndetshme shpesh ka shoqëruar rënien e qytetërimeve dhe kolapsin e shoqërisë.

### Epoka e artë romake dhe rënia e saj

Dinari, që përmbante 3.9 gramë argjend, ishte monedha e argjendtë që tregtohej gjatë kohës së Republikës Romake. Sidoqoftë, monedhat prej ari, veçanërisht të vlerësuara dhe të kërkuara në zona më të civilizuara, po gjenin përdorim dhe përhapje gjithnjë e më të madhe. Jul Çezari, diktatori i fundit i Republikës Romake, krijoi monedhën aureus, e cila përmbante rreth 8 gramë ar dhe ishte gjerësisht e pranuar përmes Europës dhe Mesdheut, përdorimi i së cilës nxiti tregtinë dhe specializimin në Botën e Vjetër. Stabiliteti ekonomik mbizotëroi për 75 vite, madje edhe përmes rrëmujës politike që u shkaktua nga vrasja e tij, pas së cilës republika u shndërrua në perandori nën udhëheqjen e pasardhësit të tij të zgjedhur, Augustit. Kjo vazhdoi deri në sundimin e perandorit famëkeq Nero, i cili qe i pari që u përfshi në zakonin romak të "zvogëlimit të monedhës", ku perandori do të mblidhte monedhat e popullsisë dhe do t'i stamponte ato në monedha të reja me më pak ar ose përmbajtje argjendi.

Për sa kohë që Roma mund të pushtonte toka të reja me pasuri të konsiderueshme, ushtarët e saj dhe perandorët mund të shijonin shpenzimet e plaçkitjeve të tyre; madje perandorët vendosën të fitonin mbështetje dhe popullaritet duke vendosur çmime gjoja të ulëta për drithërat dhe lëndët e para, ndonjëherë edhe duke i dhuruar pa para. Në vend që të punonin në rrethina, shumë fshatarë i braktisnin fermat e tyre për t'u zhvendosur në Romë, ku mund të përballonin një jetë më të mirë me më pak sakrifica. Me kalimin e kohës, Bota e Vjetër nuk kishte më toka të begata për të pushtuar. Mënyra e jetesës gjithnjë e më kushtueshme dhe shpenzimet në rritje për ushtrinë kërkonin burime financimi gjithnjë e më të mëdha; në të njëjtën kohë u rrit edhe numri i qytetarëve joproduktivë, që për të jetuar, u mbështetën në bujarinë e perandorit dhe kontrollin e tij mbi çmimet. Neroni, i cili sundoi nga viti 54-69 pas Krishtit, kishte gjetur formulën për ta zgjidhur këtë, e cila ishte shumë e ngjashme me zgjidhjen që bëri Keynes-i ndaj problemeve të Britanisë dhe ShBA-së pas Luftës së Parë Botërore: zhvlerësimi i monedhës do të ulte njëkohësisht pagat reale të punëtorëve, barrën qeveritare nga subvencionimi i lëndës së parë, si dhe do të mundësonte para për financimin e shpenzimeve të tjera qeveritare.

Monedha aureus u zvogëlua nga 8 në 7.2 gramë, ndërsa dinari me përmbajtje argjendi u zvogëlua nga 3.9 në 3.41 gramë. Kjo mundësoi një lehtësim të përkohshëm, por kishte vënë në lëvizje ciklin tejet shkatërrues dhe vetëpërforcues të zemërimit popullor, të kontrolleve mbi çmimet, nënçmimin e monedhës dhe rritjet e çmimeve, të cilat ndoqën njëra-tjetrën me rregullsinë e parashikueshme të katër stinëve.[^17]

Nën sundimin e Caracallës (211-217 pas Krishtit), përmbajtja e arit u zvogëlua më tej në 6.5 gramë; ajo ra më tej në 5.5 gramë edhe nën sundimin e perandorit Dioklecian (284-305 pas Krishtit), i cili e zëvendësoi me vonë atë me një monedhë të quajtur solidus, që përmbante 4.5 gramë ar. Gjatë kohës së Diokletianit, dinari kishte gjurmë argjendi vetëm sa për të mbuluar bërthamën e tij prej bronzi. Me kalimin e kohës argjendi do të zhdukej nga përdorimi e konsumimi, duke i dhënë fund dinarit si monedhë e argjendtë. Me shtimin e inflacionizmit në shekullin e tretë dhe të katërt erdhën edhe përpjekjet e gabuara të perandorisë për të fshehur inflacionin e tyre, duke aplikuar kontroll çmimesh te të mirat e domosdoshme. E ndërsa forcat e tregut kërkonin të përshtatnin çmimet e larta si përgjigje ndaj zhvlerësimit të monedhës, çmimet tavan i ndalonin këto lëvizje, duke bërë që prodhuesit të mos kishin përfitime duke u marrë me këtë aktivitet. Prodhimi ekonomik do të ngecte për një periudhë kohe, derisa një dekret i ri do të liberalizonte lëvizjen e çmimeve.

Me këtë rënie në vlerën e parasë së saj, procesi i gjatë i dobësimit të brendshëm të perandorisë përfundoi në një cikël që mund të duket i njohur për lexuesin modern: prerja e monedhave zvogëloi vlerën e vërtetë të aureusit, duke rritur ofertën e parasë dhe duke e lejuar perandorin që të vazhdonte me shpenzimet e pamatura; me kalimin e kohës kjo përfundoi në inflacion dhe krizë ekonomike, të cilën perandorët e keqinformuar do provonin ta përmirësonin më tej me më shumë prerje monedhash. Ferdinand Lips e përmbledh këtë proces me një mësim për lexuesit modernë:[^18]

> Për ekonomistët modernë kejnsjanë, ashtu dhe për brezin e sotëm të investitorëve, duhet të jetë me interes fakti që perandorët e Romës, megjithëse u munduan furishëm të "manaxhonin" ekonomitë e tyre, patën sukses vetëm në përkeqësimin e gjërave. Ata kaluan ligje për kontrollin e çmimeve dhe të pagave, por ishte njësoj sikur të mundoheshe të ndaloje dallgët. Rebelimi, korrupsioni, paligjshmëria dhe mania e pamendët për të spekuluar dhe për të luajtur bixhoz e gllabëruan perandorinë si një murtajë. Me paranë aq të pasigurt dhe të zhvlerësuar, spekulimi në mallra u bë më tërheqës se prodhimi i tyre.

Pasojat afatgjata për Perandorinë Romake ishin shkatërrimtare. Megjithatë, deri në shekullin e dytë pas Krishtit Roma mund të mos konsiderohej si një ekonomi kapitaliste e drejtuar plotësisht nga tregu i lirë, sepse kishte ende shumë kufizime qeveritare në aktivitetin e saj ekonomik, me aureusin që, sidoqoftë, ngriti atë që asokohe ishte tregu më i madh në historinë njerëzore me sektorin e punësimit më të madh dhe produktiv që bota kishte njohur.[^19] Qytetarët e Romës dhe të qyteteve të mëdha siguruan nevojat e tyre themelore përmes tregtisë me skajet më të largëta të perandorisë; kjo shpjegon si rritjen e mirëqenies, ashtu edhe kolapsin shkatërrimtar që perandoria vuajti kur kjo ndarje e punës u shkatërrua. Me shtimin e taksave, inflacioni e bëri të pamanaxhueshëm kontrollin e çmimeve, banorët e qytetit filluan të iknin drejt ngastrave boshe të tokave, ku të paktën të mund të jetonin me mundësitë e tyre dhe ku mungesa e të ardhurave do t'i kursente nga pagimi i taksave. Struktura e ndërlikuar civilizuese e Perandorisë Romake dhe sektori i madh i punës përgjatë Europës dhe Mesdheut filluan të shembeshin; me kalimin e kohës pasardhësit e tyre u bënë fshatarë të vetëmësuar mjaftueshëm për të jetuar në izolim dhe të destinuar për t'u kthyer në robër të feudalëve të ardhshëm.

### Bizanti dhe Bezanti

Perandori Dioklecian e ka pasur gjithnjë të lidhur emrin e tij me mashtrimin monetar dhe fiskal, ku perandoria arriti pikën më të ulët nën sundimin e tij. Një vit pas abdikimit të tij, Kostandini i Madh mori në duar frerët e perandorisë dhe e riktheu pasurinë e saj duke përdorur reforma dhe politika të përgjegjshme nga ana ekonomike. Kostandini, i cili ishte perandori i parë i krishterë, premtoi ruajtjen e solidusit në 4.5 gramë ar, pa krijuar prerje të reja ose zhvlerësim, dhe filloi prodhimin e saj në masë rreth vitit 312 pas Krishtit. Ai u transferua në lindje ku themeloi Kostandinopojën në pikën e takimit të Azisë me Evropën, duke i dhënë jetë Perandorisë Romake Lindore, e cila përdori solidusin si monedhën e saj. Teksa zhvillimi ekonomik, shoqëror dhe kulturor i Romës përkeqësohej gjithnjë e më shumë, çka çoi në rrëzimin e saj përfundimtar në vitin 417, Bizanti mbijetoi për 1123 vjet dhe solidusi u bë paraja e shëndetshme më jetëgjatë në historinë njerëzore.

Trashëgimia e Kostandinopojës në ruajtjen e integritetit të solidusit e ktheu atë në monedhën më të njohur dhe gjerësisht më të përdorur, e cila më vonë u njoh me emrin *bezant*. Ndërsa Roma u dogj gjatë sundimit të perandorëve të falimentuar, të cilët nuk mundën t'i paguanin më ushtarët për shkak se monedha e tyre ra në kolaps, Kostandinopoja lulëzoi dhe përparoi për shumë shekuj të tjerë falë përgjegjshmërisë fiskale dhe monetare. Ndërsa vandalët dhe vizigotët tërboheshin në Romë, për shekuj me radhë Kostandinopoja mbeti e begatë dhe e lirë nga pushtimet. Njësoj si me Romën, rënia e Kostandinopojës ndodhi vetëm pasi sunduesit e saj kishin filluar të zhvlerësonin monedhën e tyre, një proces ku historianët besojnë se filloi nën sundimin e Kostandinit IX Monomaku (1042-1055).[^20] Së bashku me rënien monetare erdhi dhe rënia fiskale, ushtarake, kultu-rore dhe shpirtërore e Perandorisë, e cila luftoi përmes krizave gjithnjë në rritje derisa u pushtua nga otomanët në vitin 1453.

Edhe pasi u zhvlerësua dhe pavarësisht rënies së perandorisë së tij, bezanti jetoi duke frymëzuar një formë tjetër të parasë së shëndetshme, e cila vazhdon të qarkullojë gjerësisht edhe sot, ndonëse nuk është më monedhë zyrtare e ndonjë kombi: dinari islamik. Gjatë periudhës së artë të Bizantit, në rajonet ku islami ishte përhapur po qarkullonin bezanti dhe monedha të ngjashme me të në peshë dhe përmasë. Kalifi i Umajadit, Abdul-Malik ibn Marwan përcaktoi peshën dhe vlerën e dinarit islamik dhe e stampoi atë me kredon e *shahadet-it* islamik në vitin 697. Dinastia Umajade ra dhe pas saj edhe disa shtete të tjera islamike, megjithatë dinari vazhdon të mbahet dhe të qarkullojë gjerësisht në rajonet islamike në peshën dhe madhësinë origjinale të bezantit. Deri më sot ai përdoret për prika, dhurata dhe zakone të ndryshme tradicionale dhe fetare. Ndryshe nga romakët dhe bizantinët, rënia e qytetërimit arab dhe mysliman nuk ishte e lidhur me dështimin e parasë së tyre, pasi ata e ruajtën integritetin e saj për shekuj. Solidusi, i prerë fillimisht nga Diokleciani më vitin 301, e ka ndryshuar emrin në bezant dhe dinar islamik, por vazhdon të qarkullojë edhe sot. Për shtatëmbëdhjetë shekuj, njerëzit në të gjithë botën e kanë përdorur këtë monedhë për transaksione, duke theksuar tregtueshmërinë e arit me kalimin e kohës.

### Rilindja

Pas kolapsit ekonomik dhe ushtarak të Perandorisë Romake, si një formë parësore e organizimit të shoqërisë së asaj kohe, erdhi feuda-lizmi. Shkatërrimi i parasë së shëndetshme luajti një rol thelbësor për t'i shndërruar qytetarët e Perandorisë Romake në skllevër nën mëshirën e zotëve feudalë të krahinës. Ari ishte përqendruar në duart e feudalëve dhe format kryesore të parasë për fshatarësinë e Europës asokohe ishin monedhat e bronzit dhe bakrit, sasia e të cilave mund të shtohej lehtësisht. Në fakt, prodhimi industrial i këtyre metaleve po bëhej më i lehtë me përparimin e metalurgjisë, duke i kthyer ato në rezerva të tmerrshme valutore, së bashku me monedhat e argjendit, të cilat zakonisht ishin të zhvlerësuara dhe jo të standardizuara në mbarë kontinentin, si edhe kishin tregtueshmëri të dobët në hapësirë dhe kufizonin fushëveprimin e tregtisë në mbarë kontinentin.

Taksimi dhe inflacioni kishin shkatërruar pasurinë dhe kursimet e popullatave europiane. Brezat e rinj erdhën në botë pa pasuri të trashëguar nga paraardhësit e tyre; mungesa e një standardi monetar të shëndetshëm e gjerësisht të pranuar e kufizonte rëndë shtrirjen e tregtisë, duke mbyllur shoqëritë nga njëra-tjetra dhe duke theksuar provincializmin, ku shoqëritë e civilizuara e tregtare, një herë e një kohë të begata, ranë në Epokën e Errët të robërisë, sëmundjeve, me-ndjengushtësisë dhe persekutimit fetar.

E ndërsa njihet gjerësisht se shtimi i qytet-shteteve e tërhoqi Europën nga Epoka e Errët drejt Rilindjes, nuk mund të thuhet e njëjta gjë për rolin e parasë së shëndetshme në këtë rritje. Njerëzit mund të jetonin në liri për të punuar, prodhuar, tregtuar dhe përparuar, pikërisht në qytet-shtete dhe kjo ishte kryesisht rezultat i miratimit të një standardi të shëndetshëm monetar. Gjithçka filloi në Firence në vitin 1252, kur qyteti prodhoi florinin, prerja e parë më e rëndësishme europiane që nga aureusi i Jul Çezarit. Ngritja e Firences e ktheu atë në qendrën tregtare të Europës, ku florini i saj u bë mjeti kryesor i shkëmbimit në Europë, duke bërë që bankat të lulëzonin në mbarë kontinentin. Në vitin 1270, Venecia ishte e para që ndoqi shembullin e Firences me prerjen e dukatit, me të njëjtat karakteristika si të florinit; nga fundi i shekullit të katërmbëdhjetë më shumë se 150 qytete dhe shtete europiane kishin stampuar monedhat e tyre me specifikimet e florinit, duke u dhënë qytetarëve të tyre dinjitetin dhe lirinë për të grumbulluar pasuri dhe për të tregtuar me një para të shëndetshme, mjaft të tregtueshme në kohë e hapësirë, e përbërë nga monedha të vogla, të cilat lejonin ndashmëri më të lehtë. Me çlirimin ekonomik të fshatarësisë europiane erdhi dhe lulëzimi politik, shkencor, intelektual dhe kulturor i qytet-shteteve italiane, i cili më vonë u shpërnda edhe në mbarë kontinentin europian. Pavarësisht ku ka ndodhur: në Romë, Kostandinopojë, Firence, apo në Venecia, historia na tregon përmes fakteve se si standardi i shëndetshëm monetar është një parakusht i nevojshëm për prosperitetin njerëzor, pa të cilin një shoqëri e gjen veten në greminën e barbarizmit dhe shkatërrimit.

Megjithëse periudha pas hyrjes së florinit dëshmoi një përmirësim në shëndetin e parasë, me rritjen e numrit të europianëve që po përdornin për kursim dhe tregti arin e argjendin, si dhe me shtrirjen e tregjeve që po zgjeroheshin përtej Europës, situata ishte larg së përkryerës. U deshën ende shumë periudha, gjatë të cilave sovranë të ndryshëm do të zhvlerësonin valutën e popullit të tyre për të financuar luftëra ose shpenzime luksi. Duke qenë se argjendi dhe ari përdoreshin fizikisht, ata plotësonin njëri-tjetrin: raporti i lartë stok-emetim i arit do të thoshte se ai ishte ideal si rezervë valutore afatgjatë dhe një mënyrë pagese për transaksione të mëdha, ndërsa vlera më e ulët e argjendit për njësi të masës e bëri atë të ndashëm lehtësisht në sasi të përshtatshme për transaksione më të vogla dhe për ta grumbulluar në periudha më të shkurtra kohore. Edhe pse kjo zgjidhje kishte përfitime, ajo kishte një disavantazh të madh: norma e luhatshme e këmbimit mes arit dhe argjendit krijonte probleme tregtie dhe llogaritjeje. Për-pjekjet për të fiksuar çmimin e të dyja valutave ndaj njëra-tjetrës nuk ishin të frytshme, por përparësia monetare e arit e favorizonte këtë të fundit.

Teksa sovranët vendosën një normë këmbimi mes dy mallrave, ata do të mund të ndryshonin edhe nxitjet e zotëruesve për t'i mbajtur ose për t'i shpenzuar ato. Ky bimetalizëm i papërshtatshëm vazhdoi prej shekujsh në Europë e në botë, por njësoj si me lëvizjen nga kripa, bagëtitë dhe guaskat te metalet, përparimi i paepur i teknologjisë do të bënte të mundur një zgjidhje për të.

Në mënyrë të veçantë, Europën dhe botën do t'i zhvendosnin larg monedhës fizike dhe do të sillnin fundin e rolit monetar të argjendit këto dy përparime teknologjike: telegrafi, që u hodh në treg për herë të parë në vitin 1837, si dhe rrjeti në rritje i hekurudhës, i cili mundësonte transportin përmes Europës. Falë këtyre dy zbulimeve u bë e mundur që bankat të komunikonin me njëra-tjetrën, duke dërguar pagesa në mënyrë të efektshme në hapësirë kur nevojitej dhe duke debituar llogaritë në vend që të dërgonin pagesa fizike. Kjo çoi në rritjen e përdorimit të kartëmonedhave, çeqeve dhe faturave të letrës si mjete monetare në vend të arit fizik dhe monedhave të argjendit.

Vende të ndryshme filluan të kalonin drejt një standardi monetar të bazuar në letër, të përfaqësuar nga kartëmonedha të cilat ishin ende të mbuluara dhe të konvertueshme në metale të çmuara të mbajtura në kasafortat e bankave. Disa vende do të zgjidhnin arin, kurse të tjera do të zgjidhnin argjendin, një vendim fatal që do të kishte pasoja të jashtëzakonshme. Britania ishte e para që miratoi standardin modern të arit në vitin 1717, nën drejtimin e fizikanit Isak Njuton, i cili ishte drejtori i "Royal Mint", institucionit përgjegjës për prerjen e parasë në Britani. Standardi i arit do të luante një rol të madh në përparimin e tregtisë përtej perandorisë së saj në të gjithë botën. Britania do të ishte pjesë e standardit të arit deri në vitin 1914, megjithëse do ta pezullonte atë gjatë luftërave napoleonike mes viteve 1797-1821. Ndërgjegjësimi se epërsia ekonomike e Britanisë ishte e lidhur ngushtë me standardin e saj më të mirë monetar bëri që vendet e tjera europiane të kopjojnë modelin. Fundi i luftërave napoleonike lajmëroi fillimin e epokës së artë të Europës, ku kombet e mëdha europiane filluan një nga një adoptimin e standardit të arit. Sa më shumë kombe bëheshin zyrtarisht pjesë e këtij standardi, aq më i tregtueshëm bëhej ai dhe aq më tepër nxiteshin kombe të tjera që të bashkoheshin.

Për më tepër, në vend që individët të mbanin monedhat e arit dhe të argjendit me vete, ata tashmë mund ta ruanin pasurinë e tyre në bankat e arit, duke përdorur kartëmonedha, fatura dhe çeqe për të bërë pagesa të çdo vlere. Zotëruesit e kartëmonedhave prej letre mund t'i përdornin ato për të kryer vetë pagesat; faturat zbriteshin nga bankat dhe përdoreshin për klering, ndërsa çeqet mund të arkëtoheshin te bankat që i lëshonin ato. Kjo gjë zgjidhi problemin e tregtueshmërisë së arit në përmasa të ndryshme, duke e bërë atë mjetin më të mirë monetar -- për sa kohë që bankat, të cilat mblidhnin arin e njerëzve, të mos shtonin sasinë e letrave që ato lëshonin si fatura.

Me këtë lloj mjeti që mbështetej nga ari fizik në kasaforta dhe që mundësonte pagesa të çfarëdolloj vlere dhe sasie, nuk ishte me i nevojshëm roli i argjendit në pagesat e vogla. Kambana e vdekjes për rolin monetar të argjendit ishte fundi i luftës franko-prusiane, kur Gjermania nxori një dëmshpërblim nga Franca prej 200 milionë £ vlerë në ar dhe e përdori atë për të kaluar në një standard ari. Me Gjermaninë që i bashkohej tashmë Britanisë, Francës, Holandës, Zvicrës, Belgjikës dhe vendeve të tjera në një standard ari, lavjerrësi monetar ishte lëkundur me vendosmëri drejt arit; ndërkohë individët dhe kombet në mbarë botën, të cilët përdornin argjendin, treguan një humbje progresive të fuqisë së tyre blerëse dhe një interes më të madh për të kaluar tek ari. India kaloi, më në fund, nga argjendi tek ari më 1898, ndërsa Kina dhe Hong-Kongu ishin ekonomitë e fundit në botë që braktisën standardin e argjendit më 1935.

Për sa kohë që ari dhe argjendi u përdorën për pagesa të drejtpërdrejta, të dy ata kishin një rol monetar; pjesën më të madhe të kohës çmimi i tyre ndaj njëri-tjetrit mbeti relativisht i njëjtë, në një raport mes 12-15 ons argjend për një ons ar, në të njëjtën gamë si rrallësia e tyre relative në koren e tokës dhe vështirësia së bashku me koston relative të gërmimit të tyre. Por ndërsa letra dhe instrumentet financiare të mbështetura nga këto metale u bënë gjithnjë e më shumë të përhapura, roli monetar i argjendit nuk justifikohej më, e për rrjedhojë individët dhe kombet u zhvendosën në zotërimin e arit, duke çuar në një kolaps të konsiderueshëm të çmimit të argjendit, nga i cili nuk do ta merrte më veten. Raporti mesatar mes të dyve gjatë shekullit njëzet ishte 47:1 dhe më vitin 2017 qëndronte 75:1. Ndërsa ari ende mban një rol monetar, siç dëshmohet nga grumbullimi i tij nga bankat qendrore, argjendi ndoshta e ka humbur atë rol (Shih [Figurën 8.3](#ch009.xhtml#fig3)).

![Çmimi i arit i shprehur në ons argjendi, 1687-2017.](media/rId83.png){width="5.833333333333333in" height="2.138888888888889in"}

Figurën 8.3: Çmimi i arit i shprehur në ons argjendi, 1687-2017.

Demonetizimi i arit kishte në mënyrë të konsiderueshme një efekt negativ mbi kombet që po e përdornin asokohe si standard monetar. India dëshmoi një zhvlerësim të vazhdueshëm të rupes së saj, krahasuar me vendet europiane që bazoheshin në ar, çka solli rritjen e taksave nga qeveria koloniale britanike për të financuar veprimet e saj, të cilat çuan në një rritje trazirash dhe inati ndaj kolonializmit britanik. Nga koha kur India zhvendosi mbështetjen e monedhës së saj drejt paundit të mbështetur nga ari në vitin 1898, argjendi që mbështeste rupen indiane pati humbur 56% të vlerës së saj në 27 vjet, që prej fundit të luftës franko-prusiane. Për Kinën, e cila qëndroi në standardin e argjendit deri më 1935, gjatë kësaj periudhe argjendi i saj humbi 78% të vlerës. Sipas autorit, historia e Kinës dhe e Indisë, si dhe dështimi i tyre për të arritur perëndimin gjatë shekullit të njëzetë, lidhet në mënyrë të pazgjidhshme me shkatërrimin masiv të pasurisë dhe kapitalit të shkaktuar nga demonetizimi i metalit monetar që këto vende përdornin. Në të vërtetë, demonetizimi i argjendit i la kinezët dhe indianët në një situatë të ngjashme me afrikanët perëndimorë, të cilët mbanin rruazat *agri* në kohën kur erdhën europianët: paraja e fortë vendase ishte një para e lehtë për të huajt dhe po zëvendësohej nga paraja e huaj e fortë, e cila i lejonte ata të kontrollonin dhe të zotëronin sasi në rritje të kapitalit dhe burimeve të Kinës dhe të Indisë gjatë asaj periudhe. Ky është një mësim historik tepër i rëndësishëm dhe duhet mbajtur mend nga cilido që mendon se refuzimi i tij ndaj bitcoin-it tregohet duke mos u marrë me të. Historia tregon se nuk është e mundur veçimi prej të tjerëve nga pasojat që sjell zotërimi i një formë paraje më të fortë.

Duke qenë se ari tashmë ishte në duart e bankave që sa vinin e centralizoheshin, ai fitoi tregtueshmëri në kohë, përmasë dhe vendndodhje, por humbi karakteristikën si para *cash*, duke i kthyer pagesat në çështje të marrëveshjeve mes autoriteteve politike e financiare që lëshonin fatura, çeqe kleringu, si dhe magazinonin ar. Në mënyrë tragjike, e vetmja mënyrë që ari mund të zgjidhte problemet e tregtueshmërisë në përmasë, hapësirë dhe kohë ishte centralizimi i tij. Kjo e ekspozoi atë në një problem madhor të parasë së shëndetshme, të theksuar mirë nga ekonomistët e shekullit të njëzetë: sovraniteti individual mbi paranë dhe rezistenca e saj ndaj kontrollit të centralizuar qeveritar. Në këtë mënyrë mund të kuptojmë se përse ekonomistët e shekullit të nëntëmbëdhjetë, që predikonin paranë e shëndetshme, si Mengeri, e përqendruan kuptimin e saj në tregtueshmërinë si një e mirë tregu, ndërsa ekonomistët e shekullit të njëzetë, si Mises, Hayek, Rothbard dhe Salerno e përqendruan analizën e tyre të shëndetit të parasë në rezistencën ndaj kontrollit nga sovrani. Duke qenë se thembra e Akilit për paranë e shekullit të njëzetë ishte centralizimi i saj në duart e qeverisë, më vonë do të shohim se si paraja që u zbulua në shekullin e njëzet e një, bitcoin-i, u dizenjua kryesisht për të shmangur kontrollin që vjen nga centralizimi.

![image](media/rId87.png){width="5.833333333333333in" height="5.833333333333333in"}![image](media/rId87.png){width="5.833333333333333in" height="5.833333333333333in"}![image](media/rId87.png){width="5.833333333333333in" height="5.833333333333333in"}

### La Belle Époque

Fundi i luftës franko-prusiane më 1871 dhe më pas zhvendosja e të gjitha fuqive europiane drejt një standardi monetar, përkatësisht arit, solli një periudhë begatie dhe lulëzimi, që në retrospektivë vazhdon të duket gjithnjë e më befasuese. Mund të argumentohet se shekulli i nëntëmbëdhjetë - në veçanti, gjysmën e dytë të tij - ishte periudha më e shkëlqyer për sa u përket lulëzimit, përparimit dhe arritjeve njerëzore që bota kishte dëshmuar dhe ku roli monetar i arit kishte meritat e tij thelbësore. Me argjendin dhe mjetet e tjera të këmbimit që sa vinin dhe demonetizoheshin, pjesa më e madhe e botës përdorte të njëjtin standard monetar, atë të arit, duke u hapur rrugë përmirësimeve në telekomunikacion dhe transport, i cili nga ana e tij nxiti tregtinë dhe grumbullimin botëror të kapitalit si asnjëherë më parë.

Monedha të ndryshme thjesht kishin pesha të ndryshme të arit fizik dhe norma e këmbimit mes dy monedhave kombëtare ishte raporti mes njësive të ndryshme të peshës, njësoj si të konvertosh inçin në centimetër. Paundi britanik përcaktohej sa 7.3 gramë ar, franga franceze 0.29 gramë ar, ndërsa marka gjermane 0.36 gramë, çka do të thoshte se norma e këmbimit mes tyre ishte e caktuar me 25.2 franga dhe 20.4 marka për paund. Valutat kombëtare ishin një mënyrë për të matur vlerën ekonomike të përfaqësuar nga ari, rezerva universale valutore, njësoj si njësitë metrike dhe imperiale janë një mënyrë për të matur gjatësinë. Për të njëjtën arsye, monedhat e arit të disa vendeve ishin kryesisht të qëndrueshme në vende të tjera, pasi ato ishin thjesht ar. Oferta e parasë së çdo vendi nuk ishte një tregues që mund të përcaktohej nga komisionet qendrore planifikuese të përbërë nga mbajtës të një doktorature, por ajo përcaktohej nga funksionimi i natyrshëm i sistemit të tregut. Njerëzit mbanin aq para sa donin dhe shpenzonin sa të dëshironin për prodhime vendase ose të huaja, ndaj oferta momentale e parasë nuk ishte lehtësisht e matshme.

Shëndeti i parasë pasqyrohej në tregtinë e lirë mes botës, por ndoshta më e rëndësishmja ishte rritja e normave të kursimit mes shoqërive më të përparuara, të cilat ishin në standardin e arit, duke lejuar grumbullimin e kapitalit për të financuar industrializimin, urbanizimin dhe përparimet teknologjike që i kanë dhënë formë jetës sonë moderne (Shih [Tabela 1](#ch009.xhtml#table1)).

  --------------------------------------------------------------------------------
  Valuta                  Periudha nën Standardin e Arit   Vitet
  ----------------------- -------------------------------- -----------------------
  Franga Franceze         1814--1914                       100 vite

  Monedha Hollandze       1816--1914                       98 vite

  Paundi Britanik         1821--1914                       93 vite

  Franga Zvicerane        1850--1936                       86 vite

  Franga Belge            1832--1914                       82 vite

  Krona Suedeze           1873--1931                       58 vite

  Marka Gjermane          1875--1914                       39 vite

  Lira Italiane           1883--1914                       31 vite
  --------------------------------------------------------------------------------

Periudhat e ekonomive kryesore europiane nën standardin e arit.

Nga viti 1900, në këtë standard ishin zyrtarisht rreth 50 kombe, duke përfshirë të gjitha ato të industrializuara, ndërsa në ato shtete që ende nuk bënin pjesë në këtë standard, ari përdorej si mjeti kryesor i shkëmbimit. Gjatë epokës së standardit të arit u zbuluan disa nga arritjet njerëzore më të rëndësishme teknologjike, mjekësore, ekonomike dhe artistike, të cilat shpjegojnë pjesërisht përse ajo njihej si *la belle époque*, ose epoka e bukur në Europë. Britania arriti mirëqenien më të madhe në vitet e të ashtuquajturit Pax Britanik, ku Perandoria Britanike u zgjerua në të gjithë botën pa u përfshirë në konflikte madhore ushtarake. Më 1899, kur shkrimtarja amerikane Nellie Bly vendosi rekordin botëror të udhëtimit rreth botës për 72 ditë, ajo mbante me vete monedha ari dhe kartëmonedha britanike.[^21] Kudo ku shkoi Nellie ishte e mundur të lundroje rreth botës dhe të përdorje një formë paraje.

Në ShBA, kjo epokë u quajt "Epoka e artë", në të cilën rritja ekonomike shpërtheu pas rivendosjes së standardit të arit më 1879 në zgjimin e Luftës Civile Amerikane. Ajo u ndërpre vetëm nga një episod i çmendurisë monetare, që në të vërtetë përbënte goditjen e fundit të argjendit, siç diskutohet në Kapitullin [11](#ch012.xhtml#ch06), kur Thesari u mundua të rimonetizonte argjendin duke e mandatuar si para. Kjo shkaktoi një rritje të madhe të ofertës së parasë dhe tërheqje depozitash bankare nga gjithë ata që kërkonin të shisnin dëftesat e thesarit dhe argjendin në ar. Përfundimi i kësaj ishte recensioni i vitit 1893, pas të cilit rifilloi rritja ekonomike e ShBA-së.

Me pjesën më të madhe të botës të bashkuar nga një njësi monetare e shëndetshme, nuk ka pasur periudhë tjetër që të dëshmonte aq shumë grumbullim kapitali, tregti botërore, kufizim ndaj qeverisë dhe transformim të standardeve jetësore në të gjithë botën. Më të lira nuk ishin vetëm ekonomitë perëndimore, por edhe shoqëritë në vetvete. Shteti kishte më pak burokraci të përqendruar në mikro-manaxhimin e jetëve të qytetarëve. Siç shpjegon edhe Mises-i:

> Standardi i arit ishte standardi botëror i kohës së kapita-lizmit, duke rritur mirëqenien, lirinë dhe demokracinë, si në aspektin politik, ashtu edhe atë ekonomik. Në sytë e tregtarëve të lirë epërsia kryesore ishte pikërisht fakti që ai ishte një standard ndërkombëtar, siç kërkohej nga tregtia ndërkombëtare dhe transaksionet e parasë ndërkombëtare dhe tregjeve kapitale. Ai ishte mjeti i këmbimit me anë të të cilit industrializmi perëndimor dhe kapitali perëndimor i dhanë jetë civilizimit drejt zonave më të largëta të sipërfaqes së tokës, duke shkatërruar kudo zinxhirët e paragjykimeve dhe supersticioneve të epokës së vjetër, duke çliruar mendjet dhe shpirtrat, si dhe duke krijuar pasuri që nuk ishin dëgjuar më parë. Një standard që shoqëroi përparimin triumfatik dhe të paprecedentë të liberalizmit perëndimor, gati për të bashkuar të gjitha kombet në një komunitet të lirë, që bashkëpunononte paqësisht me njëra-tjetrën.
>
> Mund të kuptohet fare lehtësisht përse njerëzit e shihnin standardin e arit si simbolin e ndryshimeve më të begata e të mëdha të historisë.[^22]

Kjo botë erdhi duke u shkatërruar në vitin katastrofik 1914, i cili jo vetëm që ishte viti i shpërthimit të Luftës së Parë Botërore, por edhe viti ku ekonomitë kryesore botërore dolën nga standardi i arit dhe e zëvendësuan atë me paranë e dobët qeveritare. Vetëm Zvicra dhe Suedia, të cilat gjatë luftës mbetën neutrale, qëndruan në standardin e arit në vitet 1930. Epoka e parasë së kontrolluar nga qeveria nisi botërisht pas saj, me pasoja shkatërruese të pandreqshme.

Standardi i arit në shekullin e nëntëmbëdhjetë ndoshta ofronte instrumentin më të afërt monetar me idealin e parave të shëndetshme dhe të ndershme që bota kishte parë ndonjëherë, megjithatë kishte të metat e tij. Së pari, qeveritë dhe bankat gjithnjë krijonin mjete shkëmbimi përtej sasisë së arit që kishin në rezervat e tyre. Së dyti, përveç arit shumë vende përdornin në rezervat e tyre edhe monedha të vendeve të tjera. Britania, si superfuqia botërore e asaj kohe, pati përfituar nga përdorimi i parasë së saj si rezervë botërore në të gjithë botën, ku rezervat e arit përfaqësonin një pjesë të ofertës totale monetare. Me rritjen e tregtisë ndërkombëtare që varej nga shlyerja e sasisë së madhe të parave në botë, në atë kohë shumë persona mendonin se kartëmonedhat e Bankës së Anglisë ishin "të mira sa ari." Ndërsa ari ishte para shumë e fortë, instrumentet që përdoreshin për shlyerjen e pagesave mes bankave qendrore, megjithëse formalisht të shlyeshme në ar, rezultuan praktikisht më të lehta për t'u prodhuar sesa ari.

Këto dy të meta e bënë standardin e arit gjithmonë e më të prekshëm nga mundësia e tërheqjes së arit të depozituar në banka kudo ku rrethanat shtynin një përqindje të madhe e popullsisë të kërkonte konvertimin e parasë së tyre prej letre në ar. E meta shkatërrimtare e standardit të arit në thelb të këtyre dy problemeve ishte fakti se shlyerja në ar fizik nuk ishte e leverdishme, ishte e kushtueshme dhe e pasigurt; kjo do të thoshte se duhej të varej nga centralizimi i rezervave fizike të arit në disa vendndodhje - banka tregtare dhe qendrore - duke e lënë metalin të prekshëm nga sekuestrimi qeveritar. Teksa numri i pagesave dhe shlyerjeve të kryera në ar fizik u zvogëlua në një pjesë mjaft të vogël të numrit të përgjithshëm të pagesave, bankat tregtare dhe qendrore që mbanin arin filluan të krijonin para që nuk mbështeteshin nga ari fizik dhe ta përdornin atë për shlyerje. Rrjeti i shlyerjes u bë aq i vlefshëm, saqë, në të vërtetë, borxhi i pronarëve të tij u financua. Ndërsa drejtimi i një banke filloi të përfshinte krijimin e parave, natyrshëm qeveritë u përpoqën të merrnin përsipër sektorin bankar përmes bankave qendrore. Tundimi ishte gjithnjë shumë i fortë dhe pasuria e pafund financiare e siguruar nga kjo veprimtari, jo vetëm që mund të zbuste mospajtimet, por edhe mund të financonte propagandistët për të promovuar ide të tilla. Ari nuk ofroi asnjë mekanizëm për të frenuar sovranët dhe duhej të mbështetej në besi-min e tyre për të mos abuzuar me standardin e arit dhe në besimin e popullit për të qëndruar syhapur ndaj rrezikut të abuzimit. Kjo mund të ishte e mundur në rastin e një popullate shumë të arsimuar dhe të informuar mirë për rreziqet e parasë së paqëndrueshme, por me ndryshimet e brezave, karakterizuar nga vetëkënaqësia intelektuale që përpiqet të shoqërojë nivele më të larta pasurie,[^23] kënga e sirenës së mashtruesve dhe ekonomistëve klounë do të rezultonte gjithnjë e më e parezistueshme për shumicën e popullsisë, duke lënë vetëm një pakicë të ekonomistëve dhe historianëve veçanërisht të zgjuar për të bërë një betejë të ashpër; vetëm këta u angazhuan për të bindur njerëzit se pasuria nuk mund të gjenerohet nga ndërhyrja në ofertën e parasë, që lejimi i kontrollit të parave në duart e një sovrani mund të çojë në rritjen e kontrollit të tyre mbi jetën e gjithsecilit dhe se vetë jetesa e civilizuar njerëzore mbështetet në integritetin e parasë, duke siguruar një themel të fortë për tregtinë dhe grumbullimin e kapitalit.

Duke qenë se ari ishte i centralizuar, roli i tij monetar mund të cenohej lehtë nga armiqtë uzurpatorë të tij; dhe ari kishte mjaft armiq, siç e kishte kuptuar mirë edhe Mises-i:

> Nacionalistët po luftojnë standardin e arit, sepse ata duan t'i shkëpusin vendet e tyre nga tregu botëror dhe të krijojnë autarkinë kombëtare sa më larg të jetë e mundur. Qeveritë dhe grupe të tjera po luftojnë standardin e arit, sepse ato e konsiderojnë pengesën më serioze drejt përpjekjeve të tyre për të manipuluar çmimet dhe normat e pagave. Por sulmet më fanatike ndaj arit kryhen me qëllim zgjerimin e kreditit. Për to zgjerimi i kredisë është ilaçi për të gjitha sëmundjet ekonomike.[^24]
>
> Standardi i arit heq nga arena politike përcaktimin e ndryshimeve që paraja shkakton në fuqinë blerëse. Pranimi i tij i përgjithshëm kërkon njohjen e një të vërtete të thjeshtë: njerëzit nuk mund të bëhen të gjithë të pasur duke shtypur para. Urrejtja për standardin e arit nxitet prej besëtytnisë se qeveritë e gjithëfuqishme mund të krijojnë pasuri nga copa të vogla letre [...] Qeveritë ishin të etura ta shkatërronin atë, sepse ishin të përkushtuara ndaj mashtrimeve, sipas të cilave zgjerimi i kredisë është një mjet i përshtatshëm për të ulur normat e interesit dhe për të "përmirësuar" bilancin e tregtisë [...] Njerëzit e luftojnë standardin e arit sepse duan të zëvendësojnë autarkinë kombëtare me tregtinë e lirë, luftën për paqen, plotfuqinë e qeverisë totalitare për liri.[^25]

Shekulli i njëzetë filloi me qeveritë që vunë nën kontrollin e tyre arin e qytetarëve përmes shpikjes së bankës qendrore moderne në standardin e arit. Me fillimin e Luftës së Parë Botërore, centralizimi i këtyre rezervave bëri të mundur që këto qeveri të zgjeronin ofertën e parasë përtej rezervave të tyre të arit, duke ulur vlerën e monedhës së tyre. Megjithatë, bankat qendrore vazhduan të konfiskonin dhe grumbullonin më shumë ar deri në vitet 1960, kur filloi të formësohej lëvizja drejt një standardi global të dollarit amerikan. Megjithëse floriri kinse u demonetizua plotësisht më vitin 1971, bankat qendrore vazhduan të mbanin rezerva të konsiderueshme ari dhe i shisnin ato ngadalë, përpara se të ktheheshin në blerjen e arit në dhjetëvjeçarin e fundit. Edhe kur bankat qendrore deklaronin vazhdimisht fundin e rolit monetar të arit, veprimet e tyre për të ruajtur rezervat e arit dukeshin më të vërteta. Nga perspektiva e konkurrencës monetare, mbajtja e rezervave të arit është një vendim krejtësisht i arsyeshëm. Mbajtja e rezervave në paratë e lehta të qeverive të huaja do të bëjë që vlera e monedhës së vendit të zhvlerësohet së bashku me monedhat rezervë, ndërsa senjorazhi i parasë i takon lëshuesit të valutës rezervë, jo bankës qendrore të vendit. Më tej, nëse bankat qendrore shesin të gjitha zotërimet e tyre të arit (vlerësohet në rreth 20% të rezervave globale të arit), ndikimi më i mundshëm është që ari, duke qenë shumë i çmuar për përdorimet e tij industriale dhe estetike, do të blihej shumë shpejt me pak zhvlerësim të çmimit të tij dhe bankat qendrore do të mbeteshin pa ndonjë rezervë ari. Konkurrenca monetare midis parave të lehta të qeverisë dhe arit të fortë ka të ngjarë të rezultojë në një fitues në planin afatgjatë. Edhe në një botë ku mbizotëron paraja qeveritare, qeveritë nuk kanë qenë në gjendje të dekretojnë heqjen e rolit monetar të arit, pasi veprimet flasin më shumë se fjalët e tyre.

![Rezervat zyrtare të arit në bankat qendrore, në ton.](media/rId101.png){width="5.833333333333333in" height="2.138888888888889in"}

Figurën 8.4: Rezervat zyrtare të arit në bankat qendrore, në ton.

### Paraja qeveritare

[]{#ch010.xhtml#ch04 .anchor}

L[ufta] e Parë Botërore shënoi fundin e epokës së mjeteve monetare që u vendosën nga tregu i lirë dhe fillimin e epokës së parasë qeveritare. Ndërkohë që ari vazhdon të mbështesë deri më sot sistemin monetar global, dekretet e qeverisë, vendimet dhe politika monetare formojnë realitetin monetar të botës më shumë se çdo aspekt tjetër i zgjedhjes individuale.

Emri më i përdorur i parasë qeveritare është *paraja fiat*, një term latin që mund të përkthehet si dekret, urdhër ose autorizim. Fillimisht duhen kuptuar dy fakte të rëndësishme për paranë qeveritare. Së pari, ekziston një ndryshim shumë i madh midis parave qeveritare që mund të shlyhen në ar dhe parave fiat të pashlyeshme, edhe nëse të dyja drejtohen nga qeveria. Nën një standard ari, paraja është ar dhe qeveria thjesht merr përsipër përgjegjësinë e prerjes së njësive standarde të metalit ose letrës së shtypur të mbështetur nga ari. Qeveria nuk ka kontroll mbi sasinë e prodhimit të arit në të gjithë botën; përkundrazi, qytetarët kanë të drejtë në çdo kohë, si të shndërrojnë paratë e tyre të letrës në sasinë përkatëse të arit fizik, ashtu edhe të përdorin shufra ose monedha të huaja për të përfunduar veprimet e tyre personale. Nga ana tjetër, me paranë qeveritare të pashpengueshme, borxhi qeveritar dhe/ose letra përdoren si para dhe qeveria është në gjendje të rrisë ofertën e saj, siç e gjykon të arsyeshme. Nëse dikush përdor për shkëmbim forma të tjera parash, ose nëse përpiqet të krijojë më shumë para nga ato të qeverisë, ai rrezikon të dënohet.

Fakti i dytë dhe që anashkalohet shpesh është se, përkundër asaj që emri mund të nënkuptojë, asnjë para fiat nuk ka hyrë në qarkullim vetëm përmes fiatit të qeverisë; fillimisht ato të gjitha mund të këmbeheshin me ar ose argjend, ose me monedha të cilat mund të shlyheshin në ar ose argjend. Vetëm përmes shlyerjes në forma të tregtueshme parash, paraja qeveritare prej letre fitoi shtrirjen e saj. Qeveria mund të nxjerrë dekrete që mandatojnë njerëzit të përdorin letrat e tyre për pagesa, por asnjë qeveri nuk ka vendosur këtë lloj tregtueshmërie mbi këto letra, nëse këto të fundit nuk janë përfituar nga shlyerja me ar e argjend. Deri më sot, të gjitha bankat qendrore të qeverive mbajnë rezerva për të mbështetur vlerën e monedhës së tyre kombëtare. Pjesa më e madhe e vendeve mbajnë njëfarë ari në rezervat e tyre; ato vende që nuk kanë rezerva ari mbajnë rezerva në formën e monedhave fiat të vendeve të tjera, të cilat mbështeten nga rezervat e arit. Prandaj mund të themi me siguri se të gjitha paratë fiat në qarkullim mbështeten ende, drejtpërdrejt ose indirekt, nga një sasi e caktuar ari. Përkundër asaj që teoria shtetërore e parave do të na tregojë, me të gjitha gabimet e saj të dukshme, realiteti është se asnjë qeveri nuk e ka zëvendësuar plotësisht arin si një formë parash; përkundrazi, vetëm duke mbajtur ar, qeveritë mund të krijojnë besimin që paraja e tyre të pranohet.

Shembulli më i vjetër i regjistruar për paranë fiat ishte *jiaozi*, një monedhë letre që u lëshua në shekullin e dhjetë nga dinastia Song në Kinë. Fillimisht, *jiaozi* ishte një faturë për ar ose argjend, por më pas qeveria e kontrolloi lëshimin e saj dhe pezulloi shlyerjen ndaj këtyre metaleve, duke rritur sasinë e monedhës së shtypur derisa ajo pësoi kolaps. Dinastia Yuane lëshoi monedhën fiat në vitin 1260, të quajtur *chao* dhe tejkaloi sasinë e shtypur përtej mbështetjes në rezervat e metaleve të çmuara, me pasoja katastrofike por të parashikueshme. Me rënien e vlerës së parave, popullsia ra në varfëri të skajshme dhe shumë familje, për të mbijetuar, u detyruan madje të shesin fëmijët e tyre si skllevër.

Pra, paraja qeveritare është e ngjashme me format primitive të para-ve që shtjellohen në Kapitullin [7](#ch008.xhtml#ch02) dhe me mallra të tjera, përveç arit, pasi është e rrezikuar nga rritja e shpejtë e sasisë krahasuar me rezervat (stok-emetim), duke çuar në një humbje të shpejtë të tregtueshmërisë, shkatërrim të fuqisë blerëse dhe varfërim të mbajtësve të saj. Në këtë pikëpamje, ajo ndryshon prej arit, sasia e të cilit nuk mund të rritet për shkak të vetive kimike themelore të metalit që diskutohen më sipër. Përderisa qeveria kërkon shlyerjen e taksave në paranë e saj të dekretuar, kjo mund të garantojë një jetëgjatësi për këtë para; megjithatë, vetëm nëse qeveria është në gjendje të parandalojë zgjerimin e shpejtë të sasisë në ekonomi, ajo mund të mbrojë vlerën e saj nga zhvlerësimi i shpejtë. Kur krahasojmë monedhat e ndryshme kombëtare, vëmë re se monedhat kryesore dhe më të përdorura gjerësisht kanë një rritje vjetore më të ulët në emetimin e tyre sesa monedhat e vogla më pak likuide.

### Nacionalizmi monetar dhe fundi i Botës së Lirë

Armiqtë e shumtë të parasë së shëndetshme që Mises-i citon në fund të kapitullit paraardhës, do të merrnin fitoren e tyre mbi standardin e arit me të filluar një konflikt i vogël në Europën Qendrore në vitin 1914, i cili nisi Luftën e Parë Botërore të historisë së njerëzimit. Pa dyshim, kur filloi lufta, askush nuk e kishte paramenduar se do të zgjaste për aq kohë dhe do të përfundonte me aq dëme, siç ndodhi në të vërtetë. Për shembull, gazetat britanike e paralajmëruan atë si Luftën e Festave të Gushtit, duke pritur që ajo të ishte një ekskursion i thjeshtë veror dhe triumfues për trupat e tyre. U duk sikur do të ishte një betejë e vogël. Dhe, pas disa dhjetëvjeçarëve relativisht të paqtë në të gjithë Europën, brezi i ri i europianëve ende nuk ishte rritur mjaftueshëm sa të vlerësonte pasojat e mundshme të fillimit të luftës. Sot, historianët ende nuk arrijnë të japin një shpjegim bindës strategjik ose gjeopolitik se përse një konflikt midis Perandorisë Austro-Hungareze dhe separatistëve serbë do të shkaktonte një luftë globale, e cila u mori jetën miliona njerëzve dhe riformatoi në mënyrë drastike pjesën më të madhe të kufijve të botës.

Në retrospektivë, ndryshimi kryesor midis Luftës së Parë Botërore dhe luftërave të mëparshme të kufizuara në shkallë të vogël nuk ishte as gjeopolitik dhe as strategjik; përkundrazi, ishte monetar. Kur qe-veritë ishin në një standard ari, ato kishin kontroll të drejtpërdrejtë të magazinave të mëdha të arit, ndërsa qytetarët e tyre merreshin me faturat prej letre të këtij ari. Lehtësia me të cilën një qeveri mund të lëshonte më shumë valutë letre ishte shumë joshëse në pikun e konfliktit dhe shumë më e lehtë sesa të kërkonte taksim nga qytetarët për të financuar luftën. Brenda disa javësh nga fillimi i luftës, të gjithë pjesëtarët kryesorë të saj kishin pezulluar kthyeshmërinë në ar, në mënyrë të efektshme duke dalë nga standardi i arit dhe duke e vendosur popullsinë e tyre në një standard fiat, ku paratë që ata përdorën ishin letra të lëshuara nga qeveria që nuk mund të shlyheshin në ar.

Me pezullimin e thjeshtë të shlyerjes së arit, përpjekjet e qeverive për luftë nuk ishin më të kufizuara nga paratë që kishin në thesaret e tyre; në të vërtetë, shtriheshin në gjithë pasurinë e popullsisë. Për sa kohë që qeveria mund të shtypë më shumë para dhe t'i pranojë ato nga qytetarët e saj dhe të huajt, ajo mund të vazhdojë të financojë luftën. Më përpara, nën një sistem monetar ku ari si para ishte në duart e njerëzve, qeveria kishte thesaret e veta për të mbështetur përpjekjen e saj të luftës, së bashku me çdo taksim ose emetim të bonove për të financuar luftën. Kjo gjë e kufizoi konfliktin dhe u bë strumbullari i periudhave relativisht të gjata të paqes që përjetoi gjithë bota para shekullit XX.

Nëse kombet europiane do të kishin qëndruar në standardin e arit, ose nëse popujt europianë do të kishin vazhduar ta përdornin fizikisht metalin si para, duke e detyruar qeverinë të përdorte taksimin në vend të inflacionit, historia mund të ishte ndryshe. Me shumë gjasa Lufta e Parë Botërore do të ishte zgjidhur ushtarakisht brenda disa muajsh konflikti, duke qenë se njërës prej palëve aleate do t'i mbaronin financat dhe do të përballej me vështirësi në nxjerrjen e pasurisë nga një popullatë që nuk dëshiron të ndahet nga pasuria e vet për të mbrojtur mbijetesën e regjimit të tyre. Sidoqoftë, me pezullimin e standardit të arit, shterimi i financimit nuk do të mjaftonte për t'i dhënë fund luftës; sovranit iu desh të mbaronte pasurinë e grumbulluar të popullit të tij, i cili ishte shpronësuar përmes inflacionit.

Duke zhvlerësuar monedhën e tyre vendet europiane lejuan që ngërçi i përgjakshëm të vazhdonte për katër vjet, pa ndonjë zgjidhje ose përparim. Për popullsitë e këtyre vendeve, kjo gjë mbeti përherë absurde dhe ushtarët në front rrezikonin jetën pa asnjë arsye të dukshme, përveçse për të kënaqur kotësinë dhe ambicien e pakufishme të monarkëve shpesh të bashkuar nga farefisi ose madje të martuar me njëri-tjetrin.

Në personifikimin më të gjallë të pakuptimësisë absolute të kësaj lufte, mjafton të dimë se në prag të Krishtlindjes së vitit 1914, ushtarët francezë, anglezë dhe gjermanë ndaluan së luftuari, duke refuzuar t'i ndiqnin urdhrat për të, ulën armët dhe kaluan linjat e betejës për t'u shoqëruar me njëri-tjetrin. Shumë prej ushtarëve gjermanë kishin punuar në Angli e mund të flisnin anglisht; duke qenë se pjesa më e madhe e tyre e kishin pasion futbollin, ata organizuan shumë lojëra të improvizuara midis ekipeve.[^26] Fakti mahnitës që tregohet nga ky armëpushim është se këta ushtarë nuk kishin asgjë kundër njëri-tjetrit, nuk kishin asgjë për të fituar nga kjo luftë dhe nuk shihnin asnjë arsye për ta vazhduar atë. Një rrugëdalje shumë më e mirë për rivalitetin e kombeve të tyre do të ishte në futboll, një lojë botërisht e njohur në të cilën është e mundur të përplasesh në mënyrë paqësore.

Lufta do të vazhdonte për katër vjet të tjerë me fare pak përparim, derisa Shtetet e Bashkuara do të ndërhynin në vitin 1917 dhe do ta kthenin atë në favor të njërës palë e në kurriz të tjetrës, duke sjellë një sasi të madhe burimesh ushtarake dhe financiare me të cilat armiqtë e tyre nuk mund të vazhdonin më. Megjithëse të gjitha qeveritë po financonin luftën përmes inflacionit, në vitin 1918 Gjermania dhe Perandoria Austro-Hungareze filluan të dëshmonin rënie serioze të vlerës së monedhës së tyre, e cila çoi në mënyrë të pashmangshme në humbjen e tyre. Po të krahasosh kurset e këmbimit të valutave të vendeve ndërluftuese me frangën zvicerane, e cila në atë kohë ishte ende në standardin e arit, vë re një tregues të dobishëm të zhvlerësimit të secilës monedhë gjatë asaj periudhe, siç tregohet në [Figurën 9.1](#ch010.xhtml#fig5).

![Normat e këmbimit të monedhave të vendeve kryesore ndaj frangës zvicerane gjatë Luftës së Parë Botërore. Norma e këmbimit në qershor 1914=1.](media/rId110.png){width="5.833333333333333in" height="2.138888888888889in"}

Figurën 9.1: Normat e këmbimit të monedhave të vendeve kryesore ndaj frangës zvicerane gjatë Luftës së Parë Botërore. Norma e këmbimit në qershor 1914=1.

Pas mbarimit të luftës, monedhat e të gjitha fuqive kryesore europiane kishin rënë nga vlerat e tyre përkatëse. Monedhat e fuqive humbëse, Gjermanisë dhe Austrisë, kishin pësuar një zhvlerësim përkatësisht 51% në nëntor 1918 dhe 31% të vlerës në vitin 1914. Monedha e Italisë dëshmoi një rënie prej 77% të vlerës së saj origjinale ndërsa Franca ra vetëm në 91%, Mbretëria e Bashkuar në 93%, ndërsa monedha amerikane vetëm në 96% të vlerës së saj origjinale.[^27] (Shih [Tabelën 2](#ch010.xhtml#table2)).

  -------------------------------------------------------------------------------------
  Kombi                               Zhvlerësimi i monedhës pas Luftës Parë Botërore
  ----------------------------------- -------------------------------------------------
  SHBA                                - 4.49 %

  Britani                             - 6.63 %

  FRA                                 - 9.4 %

  ITA                                 - 23.25 %

  GJER                                - 49.17 %

  AUS                                 - 68.81 %
  -------------------------------------------------------------------------------------

Ndryshimi në vlerë i monedhës kombëtare ndaj frangës zvicerane gjatë Luftës së Parë Botërore (qershor 1914 -- nëntor 1918).

Ndryshimet gjeografike që solli lufta vështirë se ia vlenin me gjithë ato masakra, pasi pjesa më e madhe e kombeve fituan ose humbën toka shtesë dhe asnjë fitimtar nuk mund të pretendonte se kishte kapur territore të tilla që t'ia vlente mundimi. Perandoria Austro-Hungareze u shpërbë në kombe më të vogla, por ato mbetën të sunduara nga populli i tyre dhe jo nga fituesit e luftës. Ndryshimi kryesor që solli lufta ishte eleminimi i shumë monarkive europiane dhe zëvendësimi i tyre me regjime republikane. Sidoqoftë, një tranzicion i tillë ishte për mirë, po ta krahasosh me shkatërrimin që lufta u shkaktoi qytetarëve të këtyre vendeve.

Me kufizimet e rënda ndërkombëtare në ekonomitë e mëdha të shlyerjes së arit nga bankat qendrore dhe me lëvizjet e tij që u pezu-lluan ndërkombëtarisht, qeveritë mund të ruanin fasadën e qëndrueshmërisë së vlerës së monedhës në raport me arin, edhe pse çmimet po rriteshin. Me përfundimin e luftës, sistemi monetar ndërkombëtar që sillej rreth standardit të arit nuk ishte më funksional. Të gjitha vendet kishin dalë nga ari dhe duhej të përballeshin me dilemën kryesore nëse duhet të ktheheshin në një standard ari; nëse po, si t'i vlerësonin monedhat e tyre në krahasim me arin. Një vlerësim i drejtë i rezervës ekzistuese të parasë me rezervën e tyre të arit nuk do të ishte aspak një pranim popullor ndaj zhvlerësimit që valuta kombëtare pësoi. Kthimi në kurset e vjetra të këmbimit do të bënte që qytetarët të kërkonin më mirë zotërimin e arit sesa paratë e kudogjendura prej letre dhe do të çonte në daljen e arit jashtë vendit, atje ku vlerësohej siç duhej.

Kjo dilemë i hoqi paratë nga tregu dhe e ktheu çështjen në një vendim ekonomik që kontrollohej politikisht. Në vend që pjesëma-rrësit e tregut të zgjidhnin lirshëm mallin më të tregtueshëm si një mjet këmbimi, vlera, oferta dhe norma e interesit për para tashmë u planifikuan nga qeveritë kombëtare, një sistem monetar që Hayek-u, në një libër të shkëlqyeshëm që mban të njëjtin titull, e ka quajtur Nacionalizëm Monetar:

> Me Nacionalizëm Monetar nënkuptoj doktrinën që pjesa e secilit vend individual me të cilin ajo merr pjesë në ofertën botërore të parave nuk përcaktohet nga të njëjtat parime dhe mekanizma që përcaktojnë shumat relative të parave të pranishme brenda vendit, në nivel rajonal ose lokal. Një Sistem Monetar Ndërkombëtar i vërtetë do të ishte ai ku e gjithë bota do të zotëronte një monedhë homogjene të tillë që përfitimet mes vendeve dhe rrjedha e parave mes rajoneve të lihej në dorë të ndërveprimeve të të gjithë individëve.[^28]

Ari nuk do të bëhej më kurrë monedha homogjene dhe e përbashkët e të gjithë botës. Monopoli i bankave qendrore kishte filluar, me kufizime dhe kontrolle mbi pronësinë private të arit dhe detyrimin për të përdorur vetëm monedhat e lëshuara nga qeveritë kombëtare. Prezantimi i bitcoin-it, si një monedhë e internetit që tejkalon kufijtë kombëtarë dhe qëndron jashtë sferës së kontrollit qeveritar, ofron një mundësi intriguese për shfaqjen e një sistemi të ri monetar ndër-kombëtar, që do të analizohet në Kapitullin [14](#ch015.xhtml#ch09).

### Epoka e Luftës së Dytë Botërore

Ndonëse nën standardin ndërkombëtar të arit paraja lëvizte lirisht midis kombeve në këmbim të të mirave dhe kursi i këmbimit midis monedhave të ndryshme ishte thjesht raporti midis peshave të ndryshme të arit në këto monedha, nën nacionalizmin monetar oferta e parasë së secilit vend dhe kursi i këmbimit midis tyre, do të përcaktoheshin në marrëveshjet dhe takimet ndërkombëtare. Gjermania vuante nga hiperinflacioni, pasi Traktati i Versajës e kishte detyruar të paguante dëmshpërblime të mëdha dhe u përpoq t'i shlyente ato duke përdorur inflacionin. Britania kishte probleme të mëdha me lëvizjen e arit nga brigjet e saj në Francë dhe Shtetet e Bashkuara, pasi u përpoq të mbante një standard ari, por me një normë që mbivlerësoi paundin britanik dhe nënvlerësoi arin.

Traktati i parë i madh i shekullit të nacionalizmit monetar ishte Traktati i Gjenevës në vitin 1922. Sipas kushteve të këtij traktati, dollari amerikan dhe paundi britanik do të konsideroheshin monedha rezervë të ngjashme me arin dhe, si të tilla, do të vepronin si një rezervë për të gjitha vendet e tjera. Me këtë lëvizje, Britania e Madhe kishte shpresuar të lehtësonte problemet e saj me paundin e mbivlerësuar, duke u kërkuar vendeve të tjera të blinin sasi të mëdha të tij për t'i mbajtur në rezervat e tyre. Fuqitë kryesore të botës sinjalizuan largimin e tyre nga qëndrueshmëria e standardit të arit drejt inflacionizmit si një zgjidhje për problemet ekonomike. Çmenduria e kësaj marrëveshjeje qëndronte në faktin që këto qeveri donin të frynin duke ruajtur një-kohësisht çmimin e monedhës së tyre në mënyrë të qëndrueshme, në terma ari, në nivelet e paraluftës. Siguria kërkohej në numra: nëse të gjithë zhvlerësonin monedhat e tyre, atëherë kapitali nuk do kishte ku të fshihej. Sidoqoftë, kjo nuk mund të funksiononte dhe, në fakt, nuk ndodhi: ari vazhdoi të dilte nga Britania drejt Shteteve të Bashkuara dhe Francës.

Zbrazja e arit nga Britania është një histori pak e njohur dhe me pasoja jashtëzakonisht të mëdha. Liaquat Ahamed në librin "Lords of Finance" përqendrohet në këtë ngjarje dhe bën një analizë të mirë duke ekzaminuar individët e përfshirë si dhe dramën që po zhvillohej, por merr kuptimin mbizotërues kejnesian të çështjes, duke fajësuar standardin e arit për gjithë këtë ngjarje. Përkundër hulumtimit të tij të gjerë, Ahamed nuk arrin të kuptojë se problemi nuk ishte standardi i arit, por që qeveritë e pas Luftës së Parë Botërore donin të ktheheshin në standardin e arit me ritmet e kohës para lufte. Sikur ata të kishin pranuar te populli i tyre përmasat e zhvlerësimit që u krijuan për t'iu kundërpërgjigjur luftës dhe t'i rivendosnin monedhat e tyre sërish në ar me norma të reja, me siguri do të kishte pasur një rënie të fortë recesionare, pas së cilës ekonomia do të rimëkëmbej me një themel të shëndetshëm monetar.

Një studim më të mirë të kësaj ngjarjeje dhe pasojave të saj të tmerrshme, mund ta gjeni në librin "America's Great Depression" të Murray Rothbard. Ndërkohë që rezervat e arit të Britanisë po largoheshin nga brigjet e saj drejt vendeve ku vlerësoheshin më shumë, shefi i Bankës së Anglisë, sër Montagu Norman, u mbështet mjaft te homologët e tij francezë, gjermanë dhe amerikanë për të rritur ofertën e parave në vendet e tyre, duke zhvlerësuar kartëmonedhat e letrës me shpresën se do të ndalonte rrjedhën e arit larg Anglisë. Duke qenë se bankierët francezë dhe gjermanë nuk ishin bashkëpunues, Benjamin Strong, kryetari i Rezervës Federale të Nju Jorkut, ishte ai që u angazhua në politikën monetare inflacioniste gjatë gjithë viteve 1920. Kjo mund të ketë ndikuar deri në njëfarë pike në pakësimin e sasisë së arit që dilte nga Britania, por implikimi më i rëndësishëm i tij ishte se krijoi një flluskë më të madhe në tregun e shtëpive dhe aksioneve në Shtetet e Bashkuara. Politika inflacioniste e FED-it të ShBA-së përfundoi në fund të vitit 1928, pikë në të cilën ekonomia e ShBA-së ishte bërë gati për kolapsin e pashmangshëm si pasojë e pezullimit të inflacionizmit. Ajo që pasoi ishte rrëzimi i tregut të aksioneve në vitin 1929 dhe reagimi i qeverisë amerikane e ktheu atë në depresionin më të gjatë që është regjistruar në historinë moderne.

Historia e zakonshme në lidhje me Depresionin e Madh ka të bëjë me faktin që Presidenti Hoover zgjodhi të mos përballej drejtpërdrejt me krizën, për shkak të një besimi të gabuar në aftësinë e tregjeve të lira për të sjellë rimëkëmbje dhe të besnikërisë ndaj standardit të arit. ShBA-ja e mori veten vetëm kur ai u zëvendësua nga Franklin Delano Roosevelt, nën presidencën e të cilit qeveria amerikane mori një rol aktiv në ekonomi, duke braktisur përfundimisht standardin e arit. Kjo, thënë më butë, është e pakuptimtë. Që të luftonte depresionin, Hoover-i jo vetëm që rriti shpenzimet e qeverisë për projekte të punëve publike, por, për të zgjeruar kredinë, ai u mbështet gjithashtu te Rezerva Federale dhe vendosi në fokus të politikës së tij misionin e çmendur të kërkimit të një mënyre për të mbajtur pagat të larta përballë rënies aktuale të normave të tyre. Për më tepër, për të ruajtur në nivele të larta çmimet e produkteve u vendosën kontrolle të çmimeve, veçanërisht për produktet bujqësore, në mënyrë të ngjashme me atë që shihej si norma e drejtë dhe korrekte që i parapriu depresionit. Shtetet e Bashkuara dhe të gjitha ekonomitë kryesore globale filluan të zbatonin politika tregtare mbrojtëse, të cilat i përkeqësuan gjërat në mbarë ekonominë botërore.[^29]

Një fakt pak i njohur, i fshehur me kujdes nga librat e historisë, është që në zgjedhjet e përgjithshme të vitit 1932 në ShBA, Hoover-i kandidoi me një platformë shumë ndërhyrëse në ekonomi, ndërsa Franklin Delano Roosevelt kandidoi me një platformë mbi përgjegjësi-në fiskale dhe monetare. Në të vërtetë, amerikanët kishin votuar kundër politikave të Hoover-it, por kur FDR erdhi në pushtet, ai e pa më të përshtatshme të ecte së bashku me interesat që kishin ndikuar te Hoover-i dhe, si rezultat, politikat ndërhyrëse të Hoover-it u amplifikuan në atë që u bë e njohur si Marrëveshja e Re. E rëndësishme është të kuptohet se nuk kishte asgjë unike ose të re në lidhje me këtë marrëveshje. Ajo ishte një ekzagjerim i politikave shumë ndërhyrëse që Hoover-i kishte vendosur.

Një njohje e mirë mbi ekonominë sigurisht që të ndihmon për të kuptuar se kontrollet e çmimeve janë gjithmonë joproduktive, duke rezultuar në teprica dhe mungesa. Problemet me të cilat po përballej ekonomia amerikane në vitet 1930 ishin të lidhura në mënyrë të pazgjidhshme me rregullimin e pagave dhe të çmimeve. Pagat u caktuan shumë të larta, çka rezultoi në një normë shumë të lartë papunësie, duke arritur në momente të caktuara deri në 25%, ndërsa kontrollet e çmimeve kishin krijuar mungesa dhe teprica të mallrave të ndryshme. Madje disa produkte bujqësore u dogjën në mënyrë që të mbanin të larta çmimet e tyre, duke çuar në një marrëzi ku njerëzit ishin të uritur, të dëshpëruar për punë, ndërsa prodhuesit nuk mund t'i punësonin pasi nuk kishin mundësi t'i paguanin. E gjithë kjo u bë për të mbajtur çmimet në nivelet e lulëzimit para vitit 1929, duke ushqyer iluzionin se dollari e kishte ruajtur ende vlerën e tij në krahasim me arin. Inflacioni i viteve 1920 kishte shkaktuar formimin e flluskave të mëdha të aseteve në tregun e shtëpive dhe aksioneve, duke shkaktuar një rritje artificiale të pagave dhe të çmimeve. Pas shpërthimit të flluskës, çmimet e tregut kërkuan rregullimin përmes rënies në vlerën e dollarit krahasuar me arin dhe përmes rënies së pagave reale dhe çmimeve. Kokëfortësia e planifikuesve kryesorë të zhgënjyer, të cilët donin të parandalonin këto tre efekte, paralizoi ekonominë: dollari, pagat dhe çmimet u mbivlerësuan, çka bëri që njerëzit të kërkonin të këmbenin dollarët e tyre me ar, papunësia të ishte masive dhe prodhimi të binte ndjeshëm.

Natyrisht, asgjë nga këto nuk do të ishte e mundur me para të shëndetshme, pasi këto probleme ndodhën vetëm përmes fryrjes së ofertës monetare. Madje edhe pas inflacionit, efektet do të kishin qenë shumë më pak katastrofike nëse do ta rivlerësonin dollarin ndaj arit me një çmim të përcaktuar nga tregu, duke lejuar kështu që pagat dhe çmimet të rregulloheshin lirisht. Në vend që ta kuptonin gabimin, ekonomistët qeveritarë të asaj epoke nuk fajësuan inflacionizmin, por standardin e arit, i cili kufizonte inflacionizmin e qeverisë. Në mënyrë që të hiqte prangat e arta ndaj inflacionizmit, presidenti Roosevelt lëshoi një urdhër ekzekutiv që ndaloi pronësinë private të arit, duke i detyruar amerikanët të shisnin arin e tyre në Thesarin e ShBA-së me një normë prej 20.67 dollarë për ons. Me popullsinë që ishte e privuar nga paraja e shëndoshë dhe që u detyrua të merret me dollarë, Roosevelt-i e rivlerësoi më pas dollarin në tregun ndërkombëtar nga 20,67 në 35 dollarë për ons, në terma realë një zhvlerësim prej 41% i dollarit (ndaj arit). Ky ishte realiteti i pashmangshëm i viteve të inflacionizmit, i cili filloi në vitin 1914 me krijimin e Rezervës Federale dhe vazhdoi me fondet që lejuan Amerikën të merrte pjesë në Luftën e Parë Botërore.

Pikërisht ishte braktisja e parasë së shëndoshë dhe zëvendësimi i saj me paranë fiat që u lëshua nga qeveria shkaku kryesor që transformoi ekonomitë më të mëdha në botë të tregut të lirë në ekonomi të falimentuara, të planifikuara nga rregullatorët qendrorë. Me kontro-llin që qeveritë kishin mbi paratë, ato kontrollonin gjithashtu pjesën më të madhe të veprimtarisë ekonomike, politike, kulturore dhe arsimore. Duke mos studiuar kurrë ekonomi ose duke mos e hulumtuar atë profesionalisht, Keynes-i kuptoi zellin e qeverisë së plotfuqishme dhe hartoi rrugën përfundimtare që u dha qeverive atë që donin të dëgjonin. Parimet themelore dhe konceptet që lidhen me njohuritë ekonomike, të fituara me shekuj studimesh në të gjithë botën, u shuan shpejt për t'u zëvendësuar me një besim të ri. Një besim i tillë solli me vete përfundime gjithnjë të përshtatshme që u nevojiteshin politikanëve dhe qeverive totalitare me preferencë të lartë kohore: gjendja e ekonomisë përcaktohet nga leva e shpenzimeve agregate; çdo rritje e papunësisë ose ngadalësim i prodhimit nuk buron kurrë nga struktura e prodhimit ose shtrembërimet e tregut të shkaktuara nga planifikuesit qendrorë, por varet nga mungesa e konsumit, mjetet juridike të të cilit janë zhvlerësimi monetar dhe rritja e shpenzimeve publike. Kursimi zvogëlon shpenzimet dhe, duke qenë se shpenzimet janë ato që kanë më shumë rëndësi, qeveria duhet të bëjë gjithçka që mundet për të shkurajuar kursimin. Importet i largojnë punëtorët nga puna, prandaj rritjet e shpenzimeve duhet të shkojnë drejt mallrave të brendshme. Qeveritë e kohës i donin këto teza dhe Keynes-i e dinte këtë gjë. Libri i tij u përkthye në gjermanisht më 1937, në kulmin e epokës naziste dhe në parathënien e botimit gjerman Keynes-i shkroi:

> Teoria e prodhimit të përgjithshëm, të cilën ky libër përpiqet të ofrojë, është më e përshtatshme për kushtet e një shteti totalitar sesa teoria e prodhimit dhe e shpër-ndarjes së një prodhimi të caktuar e marrë në kushtet e konkurrencës së lirë dhe të një shkalle të lartë laissez faire.[^30]

Rrebeshi kejnsian, nga i cili bota ende nuk është rimëkëmbur, kishte filluar. Universitetet humbën pavarësinë e tyre dhe u bënë pjesë e aparatit qeverisës. Ekonomia akademike pushoi së qeni një disiplinë intelektuale që përqendrohej në të kuptuarit e zgjedhjeve njerëzore, të bëra në kushtet e mungesës së burimeve për të përmirësuar kushtet e tyre. Në vend të kësaj, ajo u bë mjet në duart e qeverisë, që synonte të drejtonte politikëbërësit drejt politikave më të mira për manaxhimin e aktiviteteve ekonomike. Siç mund të shihet në çdo libër modern ekonomik, nocioni që manaxhimi qeveritar i ekonomisë është i domosdoshëm u bë pikënisja e padiskutueshme e të gjithë arsimit modern ekonomik, ku qeveria luan të njëjtin rol që luan edhe Zoti në shkrimet fetare: një forcë e gjithëpranishme, e gjithëdijshme, e plotfuqishme që thjesht duhet të identifikojë problemet për t'i trajtuar ato në mënyrë të kënaqshme. Qeveria është imune ndaj konceptit të kostove oportune dhe rezultatet e ndërhyrjes së saj në aktivitetin ekonomik rrallëherë konsiderohen negative; kur kjo të ndodhë, është vetëm për të justifikuar edhe më shumë ndërhyrjet qeveritare. Tradita klasike liberale që e shihte lirinë ekonomike si themelin e mirëqenies ekonomike u la mënjanë në heshtje, ndërsa propagandistët qeveritarë të maskuar si ekonomistë paraqisnin si argument Depresionin e Madh, i cili u shkaktua dhe u përkeqësua nga kontrollet e qeverisë, si përgënjeshtrim i tregjeve të lira. Liberalët klasikë ishin armiq të regjimeve politike të viteve 1930; ata që i shpëtuan vdekjes u internuan ose u larguan vullnetarisht nga vendet si Rusia, Italia, Gjermania dhe Austria, për t'u strehuar në Shtetet e Bashkuara dhe në Mbretërinë e Bashkuar, ku kishin fatin të përndiqeshin vetëm nga pikëpamja akademike; pavarësisht statusit të tyre inelektual, këta gjigantë luftonin për të gjetur punë, ndërsa burokratët mediokër dhe statisticienët e dështuar mbushnin çdo departament universitar të ekonomisë, me shkencizëm dhe siguri të rreme.

Sot kurrikulat që janë miratuar nga qeveria për ekonominë ende fajësojnë standardin e arit për Depresionin e Madh. I njëjti standard ari që shkaktoi për më shumë se katër dhjetëvjeçarë rritje dhe mirëqenie botërore të pandërprerë midis viteve 1870 dhe 1914, papritmas ndaloi në vitet 1930, sepse nuk do të lejonte qeveritë të zgjeronin printimin e tyre të parave për të luftuar depresionin, shkaqet e të cilit këta ekonomistë nuk mund t'i shpjegojnë përtej aludimeve të paku-ptimta kejnsiane për shpirtrat e kafshëve. Dhe duket se askush nga këta ekonomistë nuk e vëren se, nëse problemi ishte me të vërtetë standardi i artë, atëherë braktisja e tij duhet të kishte çuar në fillimin e rimëkëmbjes, për të cilën, vend të kësaj, duhet të priste më shumë se një dhjetëvjeçar. Kushdo që ka njohuri themelore të parasë dhe të ekonomisë arrin në përfundime të qarta se shkaku i Depresionit të Madh i vitit 1929 ishte devijimi larg standardit të arit në vitet e pas Luftës së Parë Botërore dhe se thellimi i Depresionit u shkaktua nga kontrolli i qeverisë dhe socializimi i ekonomisë në vitet e Hoover-it dhe FDR. As braktisja e standardit të arit dhe as shpenzimet e kohës së luftës nuk bënë asgjë për të lehtësuar Depresionin e Madh.

Teksa ekonomitë kryesore të botës dolën nga standardi i arit, tregtia globale do të shkatërrohej shpejt në valët lëvizëse që karakterizojnë paratë fiat. Pa një standard vlere që të lejonte ekzistencën e një mekanizmi ndërkombëtar të çmimeve dhe me qeveritë gjithnjë e më të kapura nga impulset statistikore dhe izoluese, manipulimi i monedhës u shfaq si një instrument i politikës tregtare. Përmes saj ishte e mundur të zhvlerësohej vazhdimisht monedha e dikujt për të favorizuar eksportet dhe për këtë arsye edhe prodhimin e brendshëm. U ngritën barriera të mëdha tregtare dhe nacionalizmi ekonomik u bë etosi i asaj periudhe, me pasoja katastrofike dhe të parashikueshme. Kombet që 40 vjet më parë kishin lulëzuar së bashku, duke tregtuar nën një standard universal ari, tashmë kishin midis tyre pengesa të mëdha monetare dhe tregtare, nën udhëheqjen e liderëve të fortë populistë që fajësuan për të gjitha dështimet e tyre kombet e tjera. Një valë në rritje e nacionalizmit urryes së shpejti do të përmbushte profecinë e Otto Mallery-it: "Nëse ushtarët nuk i kalojnë dot kufijtë ndërkombëtarë, këtë duhet ta bëjnë mallrat. Në qoftë se prangat nuk hiqen nga tregtia, nga qielli do të bien bomba."[^31]

### Lufta e Dytë Botërore dhe Bretton Woods

Nga qielli ranë bomba, së bashku me forma të panumërta e të paimagjinueshme të vrasjes dhe tmerrit. Makineritë e luftës, të ndërtuara nga ekonomitë që drejtoheshin nga qeveria, ishin shumë më të përparuara nga ato që bota kishte parë ndonjëherë dhe kjo falë po-pullaritetit të mashtrimeve më të rrezikshme dhe absurde kejnsiane, nocionit që shpenzimet qeveritare në përpjekjet ushtarake do të ndi-hmonin rimëkëmbjen ekonomike. Sipas ekonomisë naive kejnsiane, të gjitha shpenzimet janë të përshtatshme, pavarësisht nëse vijnë nga qytetarët për të ushqyer familjet e tyre apo nga qeveritë për të vrarë armiqtë: të gjitha përfshihen në kërkesën agregate dhe të gjitha ulin papunësinë! Ndërkohë që gjatë depresionit pati një numër në rritje të njerëzve të uritur, të gjitha qeveritë kryesore shpenzuan bujarisht për armatosjen e tyre dhe rezultati ishte një kthim në shkatërrimin e pakuptimtë të tre dhjetëvjeçarëve më parë.

Për ekonomistët kejnsianë, lufta ishte ajo që shkaktoi rimëkëmbjen ekonomike. Duke e parë jetën thjesht përmes syve të agregatëve statistikorë të mbledhur nga burokratët qeveritarë, atëherë një nocion i tillë qesharak bëhet më i qëndrueshëm. Me shpenzimet qeveritare të luftës dhe rekrutimin në rritje, shpenzimet totale u rritën ndërsa papunësia ra. Kështu që të gjitha vendet që u përfshinë në Luftën e Dytë Botërore ishin rimëkëmbur për shkak të pjesëmarrjes së tyre në luftë. Sidoqoftë, kushdo që është në gjendje të përdorë trurin pa u mahnitur nga ekonomia kejnsiane, mund të kuptojë se jeta gjatë Luftës së Dytë Botërore, madje edhe në vendet që nuk përjetuan luftë, si Shtetet e Bashkuara, nuk mund të karakterizohet nga asnjë lloj imagjinate si "rimëkëmbje ekonomike." Posedimi i kapitalit të madh dhe shumicës së burimeve prodhuese ndaj përpjekjeve të luftës jo vetëm që shkaktoi vdekjen dhe shkatërrimin në një shkallë të gjerë, por edhe mungesa të mëdha të prodhimit në tregjet e brendshme të çdo vendi luftarak, duke rezultuar në një racionim të mallrave dhe një kontroll të egër të çmimeve. Në Shtetet e Bashkuara u ndaluan ndërtimi i shtëpive të reja dhe riparimi i shtëpive ekzistuese.[^32] Është e qartë se nuk mund të argumentohet se ushtarët që luftuan dhe vdiqën në frontet e luftës, të cilët përbënin një përqindje të madhe të popullsisë së kombeve luftarake, gëzuan çdo formë të rimëkëmbjes ekonomike, pa marrë parasysh se sa shkuan shpenzimet totale për të prodhuar armët që ata mbanin.

Por një nga goditjet më shkatërruese për teoritë kejnsiane të kërkesës totale si përcaktuese e gjendjes së ekonomisë erdhi pas Luftës së Dytë Botërore, veçanërisht në Shtetet e Bashkuara. Një bashkim faktorësh kishte çuar në ulje të ndjeshme të shpenzimeve qeveritare, duke bërë që ekonomistët kejnsianë të kohës të bënin parashikime pesimiste: fundi i armiqësive ushtarake uli në mënyrë të ndjeshme shpenzimet qeveritare ushtarake. Vdekja e Roosevelt-it populist e të fuqishëm dhe zëvendësimi i tij nga Trumani i butë dhe më pak ikonik, që u detyrua të përballej me një Kongres të kontrolluar nga republi-kanët, krijoi një ngërç politik, i cili parandaloi rinovimin e statuteve të Marrëveshjes së Re. Këta faktorë, të analizuar nga ekonomistët kejnesianë, bënë që dikush të mendonte për një katastrofë të afërt, siç u shpreh qartë edhe nga Paul Samuelson-i, ekonomisti i cili punoi në zhvillimin e librave shkollorë për arsimin ekonomik të pasluftës. Në vitin 1943, Samuelson-i ka shkruar:

> Përfundimi që duhet të nxjerrim nga përvoja jonë në mbarim të luftës së fundit, është i pashmangshëm -- sikur lufta të mbaronte papritur brenda 6 muajve të ardhshëm, sikur të mundoheshim përsëri që përpjekjet tona në luftë t'i bashkërendonim nxitimthi dhe pa plan, të çmobilizonim forcat ushtarake, të hiqnim kontrollet e çmimeve, të kalonim nga deficitet astronomike te deficitet edhe më të mëdha të viteve tridhjetë - atëherë do të fillonte periudha më e madhe e papunësisë, me të cilat është përballur deri më tani ndonjë ekonomi.[^33]

Përfundimi i Luftës së Dytë Botërore dhe rrëzimi i Marrëveshjes së Re nënkuptonte që qeveria amerikane shkurtoi shpenzimet e saj me një shifër mahnitëse prej 75% midis viteve 1944 dhe 1948 dhe gjithashtu hoqi pjesën më të madhe të kontrolleve të çmimeve. E megjithatë, ekonomia amerikane dëshmoi një lulëzim të jashtëzakonshëm gjatë këtyre viteve. Afërsisht 10 milionë burra që u mobilizuan për luftën u kthyen në shtëpi dhe u integruan pothuajse në mënyrë të përkryer në forcën e punës, me prodhimin ekonomik që lulëzoi, në kundërshtim me të gjitha parashikimet kejnsiane dhe dhe tezën qesharake se niveli i shpenzimeve është ai që përcakton prodhimin në ekonomi. Sapo planifikimi qendror qeveritar u zvogëlua për herë të parë që nga rënia e vitit 1929 dhe sapo çmimet u lanë të lira pa ndërhyrjen e qeverisë, këto të fundit luajtën rolin e tyre si mekanizëm koordinues për aktivitetin ekonomik, duke bashkuar shitësit dhe blerësit, e duke nxitur prodhimin e mallrave që kërkoheshin nga konsumatorët dhe duke kompensuar punëtorët për përpjekjet e tyre. Megjithëse situata ishte përmirësuar ndjeshëm, bota mbeti jashtë standardit të arit, duke çuar në shtrembërime të ofertës së parave që do të vazhdonte ta shqetësonte ekonominë botërore me kriza të njëpasnjëshme që janë të pranishme edhe sot.

Dihet mirë se historia është shkruar nga fitimtarët, por në epokën e parave qeveritare, fitimtarët duhet të vendosin edhe për sistemet monetare. Shtetet e Bashkuara thirrën përfaqësuesit e aleatëve të tyre në Bretton Woods të New Hampshire për të diskutuar formulimin e një sistemi të ri tregtar global. Historia nuk ka qenë shumë e mirë me arkitektët e këtij sistemi. Përfaqësuesi i Britanisë nuk ishte tjetër veçse John Keynes, mësimet ekonomike të të cilit do të hidheshin poshtë nga realiteti i dukshëm gjatë dhjetëvjeçarëve pas luftës, ndërsa përfaqësuesi i Amerikës, Harry Dexter White, më vonë do të zbulohej si një komunist që ishte në kontakt me regjimin Sovjetik për shumë vite.[^34] Në betejën për rregullin monetar global të centralizuar, White do të dilte fitimtar me një plan që madje e bëri Keynes-in të dukej disi i zemëruar. Shtetet e Bashkuara do të ishin qendra e sistemit monetar global, ku dollarët e tyre u përdorën si valutë rezervë globale nga bankat e tjera qendrore, monedhat e të cilave do të konvertoheshin në dollarë me kurset fikse të këmbimit, ndërsa dollari vetë do të konvertohej në ar me një kurs fiks këmbimi. Për të mundësuar këtë sistem, Shtetet e Bashkuara do të merrnin ar nga bankat qendrore të vendeve të tjera.

Ndonëse populli amerikan ende e kishte të ndaluar të zotëronte ar, qeveria amerikane premtoi t'i këmbente dollarët në ar me bankat qendrore të vendeve të tjera me një normë fikse, duke krijuar atë që njihej si dritarja e shkëmbimit të arit. Në teori, sistemi monetar global ishte ende i bazuar në ar dhe, nëse qeveria amerikane do të kishte mbajtur kthyeshmërinë në ar pa e fryrë ofertën e dollarit përtej rezervave të tyre të arit, ashtu si edhe vendet e tjera nuk do të kishin fryrë ofertën e tyre të parave përtej rezervave të tyre të dollarit, sistemi monetar do të kishte qenë në të vërtetë më afër standardit të arit të periudhës para Luftës së Parë Botërore. Sigurisht, ata nuk e bënë këtë gjë. Në të vërtetë, kurset e këmbimit ishin veçse fikse dhe, në mënyrë që qeveritë të mund t'i ndryshonin këto norma, u bënë parashikime për të manaxhuar një "çekuilibër themelor."[^35]

Për të manaxhuar këtë sistem global të kurseve të fiksuara me shpresë e besim dhe për të adresuar çdo çekuilibër të mundshëm themelor, konferenca e Bretton Woods themeloi Fondin Monetar Ndërkombëtar, i cili veproi si një organ koordinues global midis bankave qendrore, me qëllim që të arrihej stabiliteti i kurseve të kë-mbimit dhe flukseve financiare. Në thelb, Bretton Woods u përpoq të arrinte përmes planifikimit qendror atë që standardi ndërkombëtar i arit i shekullit të nëntëmbëdhjetë e kishte arritur në mënyrë spontane. Nën standardin klasik të arit, njësia monetare ishte ari, ndërsa kapitali dhe mallrat qarkullonin lirshëm midis vendeve, duke rregulluar vetvetiu flukset pa qenë nevoja për kontroll ose drejtim qendror dhe kjo gjë asnjëherë nuk çoi në kriza të bilancit të pagesave: çdo lloj shume parash ose mallrash që lëviznin përtej kufijve vinte sipas gjykimit të palëve të këtyre transaksioneve dhe kësisoj nuk mund të shfaqeshin probleme makroekonomike.

Sidoqoftë, në sistemin e përshkruar nga Bretton Woods, qeveritë u dominuan nga ekonomistë kejnsianë, të cilët e shikonin politikën fiskale dhe monetare të aktivistëve si një pjesë të natyrshme dhe të rëndësishme të politikës qeveritare. Manaxhimi i vazhdueshëm monetar dhe fiskal do të çonte natyrshëm në luhatjen e vlerës së monedhave kombëtare, duke çuar në disbalanca tregtare dhe të flukseve të kapitalit. Kur monedha e një shteti zhvlerësohet, produktet vendase bëhen më të lira për të huajt dhe kjo çon në një rritje të sasisë së mallrave të eksportuara, ku mbajtësit e monedhës kombëtare përpiqen ta këmbejnë atë me monedha të huaja për t'u mbrojtur nga zhvlerësimi. Duke qenë se zakonisht zhvlerësimi shoqërohet me norma interesi kinse të ulëta, kapitali përpiqet të largohet nga vendi në kërkim të kthimeve më të mira, duke përkeqësuar zhvlerësimin e monedhës. Nga ana tjetër, vendet që arrijnë ta mbajnë monedhën e tyre më të qëndrueshme do të dëshmonin kështu një fluks kapitali sa herë që fqinjët e tyre zhvlerësohen, duke çuar në vlerësimin e mëtejshëm të monedhës së tyre. Zhvlerësimi fillestar do të mbillte farërat për më shumë zhvlerësim, ndërsa mbiçmimi i monedhës do të çonte në më shumë vlerësim, duke krijuar një problem për qeveritë në zemër të këtyre dinamikave. Me standardin e arit nuk do të kishte asnjë problem të tillë, ku vlera e monedhës do të mbetej konstante, sepse ajo monedhë ishte ar dhe kësisoj lëvizjet e mallrave dhe kapitalit nuk do të ndikonin në vlerën e tij.

Mekanizmat automatikë që rregullonin standardin e arit gjithmonë kishin siguruar një njësi matëse konstante, ndaj së cilës matej i gjithë aktiviteti ekonomik, por monedhat luhatëse shkaktuan zhbalancime në ekonominë botërore. Roli i Fondit Monetar Ndërkombëtar ishte të kryente një veprim ekuilibrues që ishte i pamundur për të gjitha qeve-ritë e botës, të cilat po përpiqeshin të gjenin një formë stabiliteti ose "ekuilibri" mes kësaj rrëmuje, duke i mbajtur kurset e këmbimit brenda një diapazoni arbitrar të vlerave të paracaktuara, ndërkohë që tregtia dhe flukset e kapitalit po lëviznin duke i ndryshuar ato. Megjithatë, pa një njësi të qëndrueshme llogarie për ekonominë globale, kjo ishte një detyrë po aq e pashpresë sa edhe përpjekja për të ndërtuar një shtëpi duke përdorur një metër elastik, gjatësia e të cilit ndryshonte me çdo përdorim.

Së bashku me krijimin e Bankës Botërore dhe FMN-në në Bretton Woods, Shtetet e Bashkuara dhe aleatët e tyre dëshironin të krijonin një institucion tjetër financiar ndërkombëtar për t'u specializuar në rregullimin e politikës tregtare. Përpjekja fillestare për të krijuar një Organizatë Ndërkombëtare të Tregtisë dështoi, pasi Kongresi Amerikan refuzoi të ratifikonte traktatin, por në vitin 1948 u gjet një alternativë falë Marrëveshjes së Përgjithshme mbi Tregtinë dhe Tarifat (GATT). GATT kishte për qëllim të ndihmonte FMN-në në detyrën e pamundur të balancimit të buxheteve dhe të tregtisë për të siguruar stabilitetin financiar - me fjalë të tjera, ideja ishte që planifikimi qendror i tregtisë globale dhe i politikës fiskale e monetare të mbetej në ekuilibër, me supozimin se kjo gjë ishte e mundur.

Një aspekt i rëndësishëm i sistemit të prezantuar në Bretton Woods, por që shpesh anashkalohej, ishte se pjesa më e madhe e vendeve anëtare kishin zhvendosur në Shtetet e Bashkuara sasi të mëdha të rezervave të tyre të arit dhe në këmbim kishin marrë dollarë, me një normë prej 35 dollarësh për ons. E gjitha kjo kishte ndodhur në mënyrë që dollari amerikan të ishte monedha globale për tregti dhe bankat qendrore të tregtonin përmes tij dhe të shlyenin llogaritë e tyre në të, duke shmangur nevojën për lëvizjen fizike të arit. Në thelb, ky sistem ishte i ngjashëm me drejtimin e të gjitha ekonomive botërore si një vend i vetëm në një standard ari, ku Rezerva Federale e ShBA-së vepronte si banka banka qendrore e botës dhe të gjitha bankat qendrore të botës vepronin si banka rajonale; megjithatë kishte një ndryshim thelbësor: në këtë botë të re mungonte disiplina monetare e hekurt tipike e standardit të arit; si dhe nuk kishte më kontrolle efektive mbi bankat qendrore për të parandaluar zgjerimin e ofertës së parave, duke qenë se asnjë qytetar nuk mund të shlyente paratë e tij qeveritare në ar. Në teori, qeveritë e huaja mund të kishin kërkuar nga Shtetet e Bashkuara të shlyenin dollarët e tyre në ar, por kjo do rezultonte shumë më e ndërlikuar nga sa pritej. Sot, çdo ons ari për të cilin bankat e huaja qendrore morën 35 dollarë, vlen më shumë se 1,200 dollarë.

Ekspansionizmi monetar u bë norma e re globale dhe lidhja e dobët që sistemi kishte me arin ishte e pafuqishme në ndalimin e krizave të vazhdueshme të bilancit të pagesave të përjetuara nga shumica e vendeve. Sidoqoftë, Shtetet e Bashkuara u vendosën në një pozicion të jashtëzakonshëm, të ngjashëm me Perandorinë Romake (megjithëse me një shkallë më të gjerë), duke plaçkitur dhe fryrë sasinë e parave që përdoreshin nga pjesa më e madhe e Botës së Vjetër. Me monedhën e saj që ishte shpërndarë në të gjithë botën dhe me bankat qendrore që duhet ta mbanin atë si një rezervë për të tregtuar me njëra-tjetrën, qeveria e ShBA-së mund të rriste në mënyrë të konsiderueshme emetimin e sasisë së dollarit pa u shqetësuar për deficitin e bilancit të pagesave. Ekonomisti francez Zhak Reuf krijoi shprehjen"deficit pa lot" për të përshkruar realitetin e ri ekonomik në të cilin gjendeshin Shtetet e Bashkuara: një pozicion pa dyshim shumë i favorshëm në të cilin amerikanët mund të kishin mundësi blinin gjithçka që dëshironin nga pjesa tjetër e botës dhe ta financonin këtë blerje përmes borxhit, të monetarizuar nga fryrja e monedhës që përdorej botërisht.

Kufizimi relativ fiskal i viteve të para pas Luftës së Dytë Botërore, shumë shpejt i dha rrugë tundimit të parezistueshëm politik për të marrë "dreka falas" përmes inflacionit, veçanërisht për shtetet e luftës dhe të mirëqenies. Industria ushtarake që përparoi gjatë Luftës së Dytë Botërore u shndërrua në atë që presidenti Ajzenhaur e quajti Kompleksi Ushtarak -- Industrial - një konglomerat i madh industrish, i cili ishte aq i fuqishëm sa të kërkonte gjithnjë e më shumë fonde nga qeveria dhe të drejtonte politikën e jashtme të ShBA-së drejt një serie të pafund e të kushtueshme konfliktesh që nuk kishin asnjë qëllim përfundimtar racional ose një objektiv të qartë. Nga ana tjetër, doktrina e dhunshme, militante e Kejnsianizmit pohoi se këto shpenzime do të ishin të mira për ekonominë, çka justifikoi humbjen e miliona jetëve që u shkatërruan për elektoratin amerikan.

Kjo makinë lufte u bë gjithashtu më e pëlqyeshme për popullin amerikan, sepse vinte nga po të njëjtët politikanë që intensifikuan mirëqenien e qeverisë në mënyra dhe forma të ndryshme. Në thelb, nga politikat e Shoqërisë së Madhe kundër varfërisë, në ndërtimin e shtëpive të përballueshme, në më shumë shpenzime për arsimin dhe kujdesin shëndetësor, paratë fiat po mashtronin elektoratin amerikan se ata mund të injoronin ligjet dhe parimet e ekonomisë, duke nxitur besimin e përhapur në një "drekë falas", ose të paktën një me zbritje të përhershme. Në pamundësi për të kthyer paratë fiat në ar dhe me aftësinë për të shpërndarë kostot e inflacionit në pjesën tjetër të botës, e vetmja formulë e politikës fituese kishte të bënte me rritjen e shpenzimeve qeveritare që financoheshin nga inflacioni. Çdo mandat presidencial në epokën e pasluftës dëshmoi një rritje të shpenzimeve qeveritare, të borxhit kombëtar dhe të humbjes së fuqisë blerëse të dollarit. Duke financuar qeverinë me paranë fiat, dallimet politike midis partive zhduken, pasi politika nuk përmban më kompromise dhe çdo kandidat mund të mbështesë çdo kauzë.

![image](media/rId87.png){width="5.833333333333333in" height="5.833333333333333in"}![image](media/rId87.png){width="5.833333333333333in" height="5.833333333333333in"}![image](media/rId87.png){width="5.833333333333333in" height="5.833333333333333in"}

### Bilanci historik i parasë qeveritare

Lidhja e dobët e kthyeshmërisë së arit mbeti një hollësi e pakëndshme për inflacionizmin e qeverisë amerikane dhe ajo u shfaq përmes dy shenjave të dallueshme: së pari, tregu global i arit kishte vëzhguar normën reale të inflacionizmit të monedhës amerikane duke rritur çmimin e arit. Kjo u adresua përmes themelimit të London Gold Pool, e cila kërkoi të ulte çmimin duke shitur në treg disa prej rezervave të arit që mbanin qeveritë. Ky mekanizëm funksionoi vetëm përkohësisht dhe, duke filluar nga viti 1968, dollari amerikan filloi të zhvlerësohej ndaj arit, për të paguar për zhvlerësimin që kishte pësuar në vitet e mëparshme. Problemi i dytë lindi kur disa vende filluan të përpiqeshin të riatdhesonin rezervat e tyre të arit nga Shtetet e Bashkuara, pasi filluan të kuptonin rënien e fuqisë blerëse të parave të tyre prej letre. Madje presidenti francez Charles de Gaulle dërgoi në Nju Jork një transportues ushtarak francez që të merrte përsëri arin e kombit të tij; por, kur gjermanët u përpoqën të riatdhesonin arin e tyre, Shtetet e Bashkuara kishin vendosur të mos pranonin më kërkesa të tilla. Rezervat e arit po mbaronin dhe më 15 gusht 1971, presidenti Richard Nixon njoftoi fundin e kthyeshmërisë së dollarit në ar, duke e lënë kështu çmimin e arit të notonte lirshëm në treg. Në fakt, Shtetet e Bashkuara kishin shkelur detyrimin e tyre për të shlyer dollarët amerikanë në ar. Kurset fikse të këmbimit midis monedhave të botës, të cilat FMN-ja kishte për detyrë t'i ruante, tani ishin lënë të lirshme që të përcaktoheshin nga lëvizja e mallrave dhe kapitalit përtej kufijve dhe nga tregjet valutore gjithnjë e më të sofistikuara.

E çliruar nga kufizimet përfundimtare të pretendimit të shlyerjes së arit, qeveria amerikane zgjeroi politikën e saj monetare në një shkallë që nuk ishte parë ndonjëherë, duke shkaktuar një rënie të madhe të fuqisë blerëse të dollarit dhe një rritje të çmimeve në të gjithë vendin. Përballë këtij fenomeni, qeveria Amerikane u përpoq, së bashku me ekonomistët e saj, të gjenin justifikime pak a shumë të arsyeshme, duke akuzuar gjithçka dhe të gjithë, përveç burimit të vetëm të rritjes së çmimeve, rritjes së sasisë së emetuar të dollarit amerikan. Shumica e monedhave të tjera dolën edhe më keq, pasi ato ishin viktimë e inflacionit të dollarëve amerikanë që i mbështesnin në rezervat e tyre dhe e inflacionit nga bankat qendrore që i emetonin këto para.

Kjo lëvizje nga Nixoni përfundoi procesin që kishte filluar me Luftën e Parë Botërore, duke e shndërruar ekonominë botërore nga një standard global ari në një standard i cili bazohej në disa monedha që lëshoheshin nga qeveria. Për një botë që po globalizohej gjithnjë e më shumë, së bashku me përparimet në transport dhe telekomunikacion, kurset e këmbimit që luhateshin lirisht përbënin atë që Hoppe e quajti "një sistem i shkëmbimit të pjesshëm."[^36] Tashmë kërkohej që blerjet nga njerëzit që jetonin në anën tjetër të kufijve imagjinarë, të bëheshin duke përdorur më shumë se një mjet shkëmbimi, gjë e cila ngriti sërish problemin e vjetër të mungesës së rastësisë së dëshirave mes palëve. Në momentin kur shitësi nuk mund ta shpenzojë valutën e mbajtur nga blerësi në vendin e tij, ai nuk është i interesuar ta pranojë atë; blerësi është i detyruar, para se të jetë në gjendje të bëjë blerjen, të blejë një valutë tjetër, gjithashtu duke pësuar kostot e konvertimit. Edhe sot, ndërsa përparimet në transport dhe telekomunikacion vazhdojnë të shtojnë integrimin botëror ekonomik, kostoja e këtyre joefikasiteteve sa vjen e rritet. Tregu i valutës së huaj, me 5 trilionë dollarë vëllim ditor, ekziston thjesht si rezultat i mungesës së një monedhe të vetme globale homogjene ndërkombëtare.

Ndërkohë që pjesa më e madhe e qeverive prodhojnë monedhat e tyre, qeveria e ShBA-së ishte ajo që prodhoi valutën kryesore reze-rvë me të cilën qeveritë e tjera mbështetën paratë e tyre. Kjo ishte hera e parë në historinë e njerëzimit që i gjithë planeti po drejtohej me para qeveritare; kur një ide e tillë konsiderohet normale dhe e padiskutueshme në pjesën më të madhe të qarqeve akademike, ia vlen që të shqyrtohet vërtetësia dhe saktësia e kësaj forme mbizotëruese të parasë.

Teorikisht është e mundur që të krijohet një mjet artificialisht i fundmë që t'i japë atij një rol monetar. Qeveritë në të gjithë botën e bënë këtë pasi braktisën standardin e arit, ashtu siç bëri krijuesi i bitcoin-it, por me rezultate të kundërta. Pasi u ndërpre lidhja midis parave fiat dhe arit, sasia në treg e parave të letrës pati një rritje më të lartë sesa ari dhe si rezultat dëshmoi një kolaps në vlerën e tyre krahasuar me arin. Totali i sasisë M2 të parave të ShBA-së në vitin 1971 ishte rreth 600 miliardë dollarë, ndërsa sot është më shumë se 12 trilionë dollarë, duke u rritur me një normë mesatare vjetore prej 6.7%. Përkatësisht, në vitin 1971, 1 ons ari kishte vlerë 35 dollarë dhe sot vlen më shumë se 1,200 dollarë.

Duke parë historikun e parave qeveritare kemi një pamje të paqartë në lidhje me raportin stok-emetim të valutave të ndryshme në kohë. Valutat relativisht të qëndrueshme dhe të forta të vendeve të zhvilluara zakonisht kanë pasur norma rritjeje njëshifrore, por me një variancë shumë më të lartë, duke përfshirë tkurrjet e ofertës gjatë recesioneve deflacioniste.[^37] Valutat e vendeve në zhvillim kanë përjetuar shumë herë ritme rritjeje të sasisë së tyre më afër me ritmet e rritjes së mallrave të konsumueshme, duke çuar në hiperinflacion katastrofik dhe shkatërrim të pasurisë së zotëruesve të këtyre valutave. Banka Botërore ofron të dhëna për shtimin e sasisë së parasë për 167 vende për periudhën midis viteve 1960 dhe 2015. Të dhënat për mesataren vjetore për të gjitha vendet janë paraqitur në [Figurën 9.2](#ch010.xhtml#fig6). Ndonëse të dhënat nuk janë të plota për të gjitha vendet dhe për të gjitha vitet, mesatarja e rritjes së ofertës së parasë është 32,16% në vit për çdo vend.

![Norma e rritjes mesatare vjetore e parasë së gjerë për 167 valuta, 1960-2015.](media/rId136.png){width="5.833333333333333in" height="2.138888888888889in"}

Figurën 9.2: Norma e rritjes mesatare vjetore e parasë së gjerë për 167 valuta, 1960-2015.

Shifra prej 32,16% nuk përfshin disa vite hiperinflacioniste, gjatë të cilave një valutë shkatërrohet tërësisht dhe zëvendësohet me një të re dhe kështu që rezultatet e kësaj analize nuk mund të na tregojnë përfundimisht se cilat valuta kanë dalë më keq, pasi disa nga të dhënat më domethënëse nuk mund të krahasohen. Duke hedhur një vështrim në ato vende që kanë përjetuar rritjen mesatare më të lartë të ofertës së parave, megjithatë mund të hartojmë një listë për të plotësuar grafikun e mësipërm. [Tabela 3](#ch010.xhtml#table3) tregon dhjetë vendet me rritjen mesatare vjetore më të lartë të ofertës së parave.

  -----------------------------------------------------------------------
  Shteti                              Mesatarja
  ----------------------------------- -----------------------------------
  Nikaragua                           480.24

  Kongo, Rep. Dom.                    410.92

  Angola                              293.79

  Brazil                              266.57

  Peru                                198.00

  Bolivi                              184.28

  Argjentina                          148.17

  Ukraina                             133.84

  Azerbajxhani                        109.25

  Armenia                             100.67
  -----------------------------------------------------------------------

Dhjetë vendet me rritjen mesatare vjetore më të madhe të ofertës së gjerë të parasë, 1960-2015.

Gjatë periudhave hiperinflacioniste, njerëzit në vendet në zhvillim shesin monedhën e tyre kombëtare dhe blejnë artikuj të qëndrueshëm, mallra, ar dhe monedha të huaja. Monedhat rezervë ndërkombëtare, të tilla si dollari, euro, jeni dhe franga zvicerane, gjenden në pjesën më të madhe të botës, madje edhe në tregjet e zeza dhe plotësojnë një pjesë të konsiderueshme të kërkesës globale për një rezervë valute. Kjo gjë vihet re nëse shqyrtohet ritmi i rritjes së sasisë së tyre, i cili ka qenë relativisht i ulët me kalimin e kohës. Duke parë që ato përbëjnë alternativat kryesore të rezervës valutore në dispozicion për shumicën e njerëzve në botë, ia vlen që ritmet e tyre të rritjes së sasisë të shqyrtohen veçmas nga monedhat më pak të qëndrueshme. Dhjetë monedhat më të mëdha aktuale në tregjet e këmbimit valutor janë renditur në [Tabelën 4](#ch010.xhtml#table4), së bashku me rritjen e tyre vjetore të ofertës së gjerë të parave për periudhat midis 1960--2015 dhe 1990--2015.[^38] Mesatarja për dhjetë valutat më likuide ndërkombëtare është 11.13% për periudhën 1960--2015 dhe vetëm 7.79% për periudhën midis viteve 1990 dhe 2015. Kjo tregon se monedhat që janë më të pranuara në të gjithë botën dhe që kanë tregtueshmërinë më të lartë globale, kanë një raport më të lartë stok-emetim sesa monedhat e tjera, siç parashikohet nga analiza e këtij libri në kapitujt e mëparshëm.

  ----------------------------------------------------------------------------------------------
                          Norma e Rritjes Vjetore të Ofertës së Parasë   
  ----------------------- ---------------------------------------------- -----------------------
  Shteti/Rajoni           1960--2015                                     1990--2015

  SHBA                    7.42                                           5.45

  Euro Zona (19 shtete)                                                  5.55

  Japoni                  10.27                                          1.91

  Mbretëria e Bashkuar    11.30                                          7.28

  Australia               10.67                                          9.11

  Kanadaja                11.92                                          10.41

  Zvicra                  6.50                                           4.88

  Kina                    21.82                                          20.56

  Suedia                  7.94                                           6.00

  Zelanda e Re            12.30                                          6.78
  ----------------------------------------------------------------------------------------------

Rritja mesatare vjetore e shprehur në përqindje e ofertës së gjerë monetare për dhjetë monedhat më të mëdha të botës.

Periudha e viteve 1970 dhe 1980, e cila përfshinte fillimin e epokës së monedhave kombëtare të luhatshme, ishte ajo me inflacionin më të lartë monetar. Gjërat u përmirësuan pas vitit 1990 dhe ritmet mesatare të rritjes së ofertës ranë. Të dhënat e OECD tregojnë se gjatë periudhës midis viteve 1990 dhe 2015 për vendet e OECD norma vjetore e rritjes së ofertës së gjerë të parave ishte mesatarisht 7.17%. Mund të shohim se, në përgjithësi, oferta e monedhave kryesore të botës rritet me ritme që parashikohen të jenë të ulëta. Ekonomitë e zhvilluara kanë pasur rritje më të ngadalta në ofertën e valutave të tyre sesa ekonomitë në zhvillim, të cilat kanë dëshmuar rritje më të shpejtë të çmimeve dhe kohët e fundit disa episode hiperinflacioniste. Ekonomitë e përparuara kanë pasur rritjen e ofertës së parave të tyre me norma zakonisht midis 2% dhe 8%, ose mesatarisht rreth 5%; rrallëherë ka pasur norma dyshifrore ose negative. Vendet në zhvillim kanë norma shumë më të çrregullta të kësaj rritjeje, të cilat luhaten në dy shifra, herë me tre shifra, e nganjëherë edhe me katër shifra të inflacionit, ndërsa herë pas here bien në territor negativ, duke reflektuar në këto vende një paqëndrueshmëri më të lartë financiare (Shih [Figurën 9.3](#ch010.xhtml#fig7)).

![Norma vjetore e rritjes së parasë së gjerë në Japoni, Britani, Shtetet e Bashkuara dhe Eurozonë.](media/rId143.png){width="5.833333333333333in" height="2.138888888888889in"}

Figurën 9.3: Norma vjetore e rritjes së parasë së gjerë në Japoni, Britani, Shtetet e Bashkuara dhe Eurozonë.

Rritja me 5% në vit mund të mos duket e lartë, por kjo normë do të dyfishojë ofertën e parave të një vendi në vetëm 15 vjet. Kjo ishte arsyeja përse argjendi humbi në garën monetare ndaj arit, i cili kishte nivel më të ulët të rritjes së ofertës, çka nënkuptonte një rënie shumë më të ngadaltë të fuqisë blerëse.

Hiperinflacioni është formë unike e një katastrofe ekonomike ndaj parave qeveritare. Në ekonomitë që funksiononin nën një standard ari ose argjendi nuk ka pasur kurrë një shembull të hiperinflacionit, madje edhe kur format primitive të parave, si guaskat dhe rruazat humbën me kalimin e kohës rolin e tyre monetar, kjo humbje ndodhi ngadalë, duke u zëvendësuar me monedha të reja që merrnin gjithnjë e më shumë fuqinë blerëse të parave dalëse. Por me paratë qeveritare, kostoja e prodhimit të të cilave priret të shkojë drejt zeros, është bërë e mundur që një shoqëri të dëshmojë brenda disa muajsh apo edhe javësh shkatërrimin e të gjitha kursimeve të saj të ruajtura në formën e parave.

Hiperinflacioni është një dukuri shumë më tepër e dëmshme sesa thjesht humbja në masë e vlerës ekonomike nga shumë njerëz; ai përbën një shkatërrim të plotë të strukturës së prodhimit ekonomik të një shoqërie që është ndërtuar për shekuj dhe mijëvjeçarë. Kur paraja pëson kolaps, është e pamundur të tregtosh, të prodhosh apo të merresh me ndonjë gjë tjetër, përveçse të sigurosh gjërat më thelbësore e jetike. Kur strukturat e prodhimit dhe të tregtisë, që shoqëritë kanë zhvilluar gjatë shekujve, prishen për shkak të paaftësisë paguese kundrejt njëri-tjetrit, konsumatorët, prodhuesit dhe punëtorët, fillojnë të zvogëlohen së bashku me të mirat që njerëzit i marrin si të mirëqena. Mallrat kapitale shkatërrohen dhe shiten për të financuar konsumin. Fillimisht ikin të mirat e luksit, por menjëherë pas tyre edhe gjërat thelbësore për të mbijetuar, derisa njerëzit kthehen në një gjendje barbare ku u duhet të mbajnë veten dhe të luftojnë për të siguruar nevojat më bazike të mbijetesës. Kur cilësia e jetës së individit keqësohet dukshëm dhe dëshpërimi nis të kthehet në zemërim, kërkohet fajtori; politikanët më demagogjikë dhe oportunistë përfitojnë nga kjo situatë, duke ushqyer zemërimin e njerëzve për të fituar pushtet. Shembulli më i gjallë i një rasti të tillë është inflacioni i Republikës së Vajmarit në vitet 1920, i cili jo vetëm që çoi në shkatërrimin dhe prishjen e një prej ekonomive më të përparuara dhe më të suksesshme të botës, por gjithashtu nxiti ngritjen e Adolf Hitlerit në pushtet.

Edhe nëse në librat shkollorë do të trajtoheshin saktë përfitimet nga manaxhimi qeveritar i ofertës së parave, dëmi nga një ngjarje e vetme hiperinflacioni kudo në botë i tejkalon këto përfitime; për fat të keq, shekulli i parave qeveritare kishte shumë më tepër se një prej këtyre ngjarjeve shkatërrimtare.

Ndërkohë që shkruhen këta rreshta, është radha e Venezuelës që të kalojë nëpër këtë tradhti monetare dhe të dëshmojë rrënimin nga shkatërrimi i parasë. Por, sipas një studimi që kanë kryer Steve Hanke dhe Charles Bushnell, ky është një proces që ka ndodhur 56 herë që nga përfundimi i Luftës së Parë Botërore. Në këtë studim, hiperinflacioni përcaktohet si një rritje prej 50% mbi nivelin e çmimeve për një periudhë prej një muaji. Hanke dhe Bushnell kanë arritur të verifikojnë 57 raste të hiperinflacionit në histori[^39], ku vetëm një prej tyre ka ndodhur para periudhës së nacionalizmit monetar dhe ky ishte inflacioni në Francë në vitin 1795, në prag të flluskës së Misisipit, e cila gjithashtu u prodhua përmes parave qeveritare, të cilat u ideuan nga babai i nderit i parave moderne qeveritare, John Law.

Problemi me paratë që janë siguruar nga qeveria është se fortësia e tyre varet tërësisht nga aftësia që kanë përgjegjësit për të mos fryrë ofertën e tyre. Vetëm kufizimet politike sigurojnë fortësi, pasi nuk ka asnjë kufizim fizik, ekonomik ose natyror për aq para sa mund të prodhojë qeveria. Bagëtitë, argjendi, ari dhe guaskat kërkojnë të gjitha përpjekje serioze për t'i prodhuar dhe nuk mund të gjenerohen kurrë menjëherë në sasi të mëdha, ndërsa paratë qeveritare kërkojnë vetëm para qeveritare. Shtimi i ofertës vazhdimisht në rritje do të shpjerë në një zhvlerësim të vazhdueshëm të monedhës, duke konfiskuar pasurinë e atyre që e zotërojnë, në mënyrë që të përfitojnë ata që shtypin valutën dhe ata që e marrin atë të parët.[^40] Historia ka treguar se si të gjitha qeveritë janë nga natyra të predispozuara për të fryrë monedhat e tyre përkatëse. Pavarësisht nëse është për shkak të korrupsionit të çiltër, "emergjencës kombëtare", ose infektimit drejt shkollave inflacioniste të ekonomisë, qeveria do të gjejë gjithmonë një arsye dhe një mënyrë për të shtypur më shumë para, duke zgjeruar fuqinë e tyre dhe duke zvogëluar pasurinë e mbajtësve të valutës së saj. Kjo nuk ndryshon nga prodhuesit e bakrit që nxjerrin më shumë bakër në përgjigje të kërkesës monetare për bakër; ajo shpërblen prodhuesit e të mirës monetare, por ndëshkon ata që vendosin të alokojnë kursimet e tyre në bakër.

Nëse një monedhë demonstron në mënyrë të besueshme se oferta e saj nuk mund të zgjerohet, ajo menjëherë do të fitonte vlerë në mënyrë të konsiderueshme. Në vitin 2003, kur Shtetet e Bashkuara pushtuan Irakun, bombardimet ajrore shkatërruan bankën qendrore irakiane dhe bashkë me të aftësinë e qeverisë irakiane për të shtypur dinarë të rinj irakianë. Kjo bëri që dinari të vlerësohej ndjeshëm brenda natës, ndërsa irakianët rritën besimin në valutën e tyre, duke qenë se asnjë bankë qendrore nuk mund ta shtypte më atë.[^41] Një histori e ngjashme ndodhi me monedhat somaleze pas shkatërrimit të bankës së tyre qendrore.[^42] Paratë janë më të dëshirueshme kur ato janë të pakta, sesa kur rrezikohen që të zhvlerësohen.

Ka disa arsye që i bëjnë paratë qeveritare para kryesore të kohës sonë. Së pari, qeveritë urdhërojnë që taksat të paguhen në para qeveritare, që do të thotë se individët ka shumë të ngjarë t'i pranojnë këto para, duke u dhënë atyre një përparësi në tregtueshmëri. Së dyti, kontrolli dhe rregullimi i sistemit bankar nga qeveria do të thotë që bankat mund të hapin llogari dhe të bëjnë transaksione vetëm në para të sanksionuara nga qeveria, duke u dhënë kështu parave qeveritare një shkallë shumë më të lartë likujditeti se çdo konkurrenti tjetër të mundshëm. Së treti, në shumë vende ligjet e dekretit mbi paranë e bëjnë të paligjshëm përdorimin për pagesa të formave të tjera të parasë. Së katërti, të gjitha paratë qeveritare mbështeten ende nga rezerva ari, ose nga monedha që, nga ana tjetër, mbështeten nga rezerva ari. Sipas të dhënave nga Këshilli Botëror i Arit, bankat qendrore aktualisht kanë në rezervat e tyre rreth 33,000 tonë ar. Rezervat e arit të bankës qendrore u rritën shpejt në fillim të shekullit XX, kur shumë qeveri konfiskuan arin e njerëzve dhe të bankave, duke i detyruar të përdornin paratë e tyre. Në fund të viteve 1960, ndërsa sistemi Bretton Woods ishte në fuqi, qeveritë filluan të shkarkonin disa prej rezervave të tyre të arit. Megjithatë, në vitin 2008 kjo prirje u përmbys dhe bankat qendrore u kthyen në blerjen e arit, duke shtuar dhe rezervat globale të saj. Është ironik, dhe tregon shumë, fakti që në epokën e parave qeveritare vetë qeveritë posedonin shumë më tepër ar në rezervat e tyre zyrtare nga sa kishin nën standardin ndërkombëtar të arit gjatë viteve 1871--1914. Duket qartë që ari nuk e ka humbur rolin e tij monetar; ai mbetet e vetmja alternativë që shuan borxhin, paraja e vetme vlera e së cilës nuk është përgjegjësi e askujt tjetër dhe mjeti kryesor global që nuk mbart asnjë rrezik nga pala tjetër e transaksionit. Megjithatë, aksesi në rolin e tij monetar është kufizuar në bankat qendrore, ndërsa individët drejtohen drejt përdorimit të parave qeveritare.

Rezervat e mëdha të arit të bankave qendrore mund të përdoren si një ofertë emergjente për të shitur ose për të dhënë me qira arin në treg, për të parandaluar kësisoj rritjen e çmimit të tij gjatë periudhave të rritjes së kërkesës, për të mbrojtur rolin monopolistik të parasë qeveritare. Siç ka shpjeguar dikur Alan Greenspan: "Nëse rritet çmimi, bankat qendrore janë gati të japin me qira arin në sasi të madhe."[^43]

Ndërsa teknologjia ka përparuar për të mundësuar forma gjithnjë e më të sofistikuara të parasë, duke përfshirë edhe paratë e letrës që janë të lehta për t'u bartur, me këtë përparim ka lindur një problem i ri i tregtueshmërisë: aftësia e shitësit për të shitur të mirat e tij pa ndërhyrjen e ndonjë pale të tretë që mund të vendosë kufizime në tregtueshmërinë e kësaj paraje. Kjo problematikë nuk ekziston me paratë mall, vlera e tregut e të cilave buron nga tregu dhe nuk mund të diktohet nga palët e treta në transaksion: bagëtia, kripa, ari dhe argjendi kanë një treg dhe blerës të gatshëm. Por me paratë që lëshohen nga qeveria me një vlerë të papërfillshme si produkt, tregtueshmëria mund të rrezikohet nga qeveritë që i kanë lëshuar ato, duke i deklaruar ato jo më të përshtatshme si mjet ligjor monetar. Indianët, me siguri që e kuptojnë shumë mirë këtë problematikë; më 8 nëntor 2016 ata u zgjuan me lajmin se qeveria e tyre kishte pezulluar statusin ligjor të kartëmonedhave prej 500 dhe 1000 rupesh. Sa hap e mbyll sytë, ajo që ishte një para shumë likuide humbi vlerën e saj dhe qytetarët duhej ta shkëmbenin atë në banka, duke qëndruar në radha shumë të gjata. Dhe sa më shumë që bota shkon drejt mbështetjes gjithnjë e më të ulët të parasë *cash*, aq më tepër para të popullit po vendosen në bankat që mbikëqyren nga qeveria, duke e bërë atë të prekshme ndaj konfiskimit ose kontrolleve të kapitalit. Fakti që këto procedura zakonisht ndodhin gjatë periudhave të krizës ekonomike, kur individët kanë më shumë nevojë për ato para, paraqet një pengesë e madhe për tregtueshmërinë e parave që lëshohen nga qeveria.

Kontrolli qeveritar i parave i ka kthyer paratë nga një shpërblim për prodhimin e vlerës në një shpërblim për bindje ndaj zyrtarëve qeveritarë. Për cilindo nuk është aspak praktike që të krijojë pasuri në para qeveritare pa pranimin e qeverisë. Qeveria mund të konfiskojë para nga monopolet bankare që kontrollon, të fryjë monedhën për të vje-dhur pasuri nga kursimtarët duke i transferuar te qytetarët më besnikë, të vendosë taksa drakoniane dhe të ndëshkojë ata që i shmangin ato.

Ndonëse në kohën e ekonomistit austriak Menger kriteret për përcaktimin e asaj që është paraja më e mirë vërtiteshin rreth të kuptu-arit të tregtueshmërisë dhe se çfarë do të zgjidhte tregu si para, në shekullin e njëzetë kontrolli qeveritar i parave ka sjellë një kriter të ri dhe shumë të rëndësishëm, i cili i shtohet tregtueshmërisë: tregtueshmëria e parasë sipas vullnetit të zotëruesve të saj dhe jo të ndonjë pale tjetër. Kombinimi i këtyre kritereve së bashku formulon një kuptim të plotë të termit "para të shëndosha" si para që zgjidhet lirisht nga tregu dhe kontrolli i së cilës vendoset plotësisht te personi që i ka fituar ato në mënyrë të ligjshme në tregun e lirë dhe jo nga ndonjë palë tjetër e tretë.

Teksa mbronte me vendosmëri rolin e arit si para gjatë kohës së tij, Ludwig von Mises e kuptonte se ky rol monetar nuk ishte diçka e natyrshme ose e brendshme e arit. Si një nga dekanët e traditës austriake në ekonomi, Mises-i e kuptoi mirë se vlera nuk ekziston jashtë vetëdijes njerëzore dhe se metalet dhe substancat nuk kishin asgjë të natyrshme për njerëzit që mund t'u caktonin atyre një rol monetar. Sipas Mises-it, statusi monetar i arit vinte për shkak të përmbushjes së kritereve për para të shëndetshme, siç ai e kuptonte atë:

> Parimi i parasë së shëndetshme përfshin dy aspekte: një pozitiv, në miratimin e zgjedhjes nga tregu të një mjeti këmbimi gjerësisht të përdorur; një negativ, në paranda-limin e prirjes së qeverisë për t'u përzier me sistemin e valutës.[^44]

Pra, sipas Mises-it, paraja e shëndoshë është ajo që tregu zgjedh lirisht të jetë para dhe ajo që mbetet nën kontrollin e pronarit të saj, e sigurt nga ndërhyrjet detyruese të palëve të tjera. Për sa kohë që paratë kontrolloheshin nga dikush tjetër përveç pronarit, kushdo që i kontrollonte ato gjithmonë do të tundohej për të vjedhur vlerën e parave përmes inflacionit ose konfiskimit dhe për t'i përdorur ato si një mjet politik për të arritur qëllimet e tij politike në kurriz të zotëruesve të tyre. Në fakt, kjo ua heq pasurinë njerëzve që e fitojnë atë dhe ua jep atyre që specializohen në kontrollin e parave pa prodhuar në të vërtetë gjëra që vlerësohen nga shoqëria; në thelb është e njëjta mënyrë si në rastin kur tregtarët europianë vodhën shoqërinë afrikane duke e mbushur tregun me rruaza të lira, siç përmendet në Kapitullin [7](#ch008.xhtml#ch02). Asnjë shoqëri nuk mund të përparojë kur është e mundur të pasurohesh përmes një rrugë të tillë, në kurriz të varfërimit të atyre që kërkojnë rrugë produktive për t'u pasuruar. Nga ana tjetër, një para e shëndoshë e bën të vlefshëm shërbimin për të tjerët, pasi është rruga e vetme e hapur për mirëqenien e cilitdo, duke i përqendruar kështu përpjekjet e shoqërisë në prodhim, bashkëpunim, grumbullim kapitali dhe tregti.

Shekulli i njëzetë ishte shekulli i parasë së paarsyeshme dhe i shtetit të gjithëfuqishëm, pasi zgjedhja e tregut në para u mohua nga diktati i qeverisë dhe paratë e letrës që u lëshuan nga qeveria iu imponuan njerëzve duke i kërcënuar ata me dhunë. Teksa koha kalonte, qeveritë u larguan gjithnjë e më shumë nga paratë e shëndosha, ndërsa shpenzimet dhe deficitet e tyre u rritën, monedhat e tyre u zhvlerësuan në mënyrë të vazhdueshme dhe një pjesë gjithnjë e më e madhe e të ardhurave kombëtare kontrollohej nga qeveria. Me rritjen e ndërhyrjes së qeverisë në të gjitha pikëpamjet e jetës, ajo kontrollonte gjithnjë e më shumë sistemin arsimor dhe e përdorte atë për të ngulitur në mendjet e njerëzve nocionin fantastik se rregullat e ekonomisë nuk zbatoheshin për qeveritë, të cilat do të lulëzonin duke shpenzuar sa më shumë. Teoritë e maniakëve monetarë si John Maynard Keynes, që mësohen në universitetet moderne, kanë ngulitur te njerëzit nocionin se shpenzimet qeveritare kanë vetëm përfitime dhe kurrë nuk kanë kosto. Në fund të fundit, qeveria mund të shtypë gjithmonë para, prandaj nuk përballet me asnjë kufizim real në shpenzimet e saj, të cilat mund t'i përdorë për të arritur cilindo qëllim që elektorati dëshiron.

Për ata që adhurojnë pushtetin qeveritar dhe gëzohen nga kontrolli totalitar, siç ishin shumë regjime totalitare dhe vrastare të shekullit XX, ky rregullim monetar ishte një dhuratë nga perëndia. Por për ata që vlerësonin lirinë njerëzore, paqen dhe bashkëpunimin midis njerëzve, ishte një kohë dëshpëruese ku shpresat për një reformë ekonomike largoheshin gjithnjë e më shumë me kalimin e kohës dhe ku shpresa e procesit politik për të kthyer normalitetin monetar po bëhej një ëndërr gjithnjë e më imagjinare. Siç ka thënë dhe Friedrich Hayek:

> Nuk mendoj se do të kemi përsëri një sistem të mirë monetar, derisa të marrim manaxhimin e tij nga duart e qeverive. Sidoqoftë, ne nuk mund të jemi në gjendje t'ia marrim me dhunë nga duart qeverisë; gjithçka që mund të bëjmë është që, përmes një rruge dinake jo të drejtpërdrejtë, të prezantojmë diçka që ata nuk mund ta ndalojnë.[^45]

Duke folur në vitin 1984, plotësisht i pavëmendshëm për formën aktuale të kësaj fraze "diçka që ata nuk mund ta ndalojnë", ndërgjegjja e Friedrich Hayek-ut duket e jashtëzakonshme sot. Tre dhjetëvjeçarë më vonë pasi ai shqiptoi këto fjalë dhe një shekull të tërë pasi qeveritë shkatërruan gjurmën e fundit të parasë së shëndoshë, që ishte standardi i arit, individët në të gjithë botën kanë mundësinë të kursejnë dhe të bëjnë transaksione me një formë të re parash, e cila është zgjedhur lirisht në treg dhe jashtë kontrollit të qeverisë. Që në fillimet e tij, bitcoin-i duket se plotëson të gjitha kërkesat e Menger-it, Mises-it dhe Hayek-ut: është një alternativë shumë likuide e tregut të lirë, që është rezistente ndaj ndërhyrjeve të qeverisë.

### Parja dhe preferenca kohore

[]{#ch011.xhtml#ch05 .anchor}

P[araja] e shëndoshë zgjidhet lirshëm në treg mbi të gjitha për tregtueshmërinë e saj, sepse ajo e ruan vlerën me kalimin e kohës, mund të transferojë vlerën në mënyrë të efektshme në hapësirë dhe sepse mund të ndahet dhe grupohet në njësi të vogla dhe të grumbullohet në sasi të mëdha. Pra është paraja, oferta e së cilës nuk mund të manipulohet nga një autoritet detyrues që ua imponon përdorimin e saj të tjerëve. Bazuar në diskutimin paraardhës dhe në kuptimin e ekonomisë monetare që na është dhënë nga ekonomia austriake, ne mund ta shpjegojmë rëndësinë e parasë së shëndetshme në tre argumente kryesore: së pari, ajo e ruan vlerën me kalimin e kohës, çka i bën njerëzit të mendojnë më shumë për të ardhmen dhe ul preferencën e tyre kohore. Me t'u ulur preferenca kohore, fillon procesi i civilizimit njerëzor, çka bën që njerëzit të bashkëpunojnë, të ecin përpara dhe të jetojnë në paqe. Së dyti, paraja e shëndoshë bën të mundur që tregtia të bazohet në një njësi të qëndrueshme matëse, duke lehtësuar tregje që sa vijnë e bëhen më të mëdha, të lira nga kontrolli dhe presioni qeveritar, dhe me tregtinë e lirë vjen paqja dhe mirëqenia. Për më tepër, një njësi llogarie është thelbësore për të gjitha format e llogaritjes dhe planifikimit ekonomik. Paratë e këqija e bëjnë llogaritjen ekonomike jo të qëndrueshme dhe janë shkaku kryesor i recesioneve ekonomike dhe i krizave. Së fundmi, paraja e shëndoshë është një kusht thelbësor për lirinë e individit nga despotizmi dhe shtypja, pasi aftësia e një shteti detyrues për të krijuar para mund t'i japë asaj një pushtet të tepruar mbi qytetarët e tij, fuqi e cila, për nga natyra e saj, do të tërheqë njerëzit më të aftë dhe më të pamoralshëm në majat e saj.

Paraja e shëndoshë është një faktor kryesor në përcaktimin individual të *preferencës kohore*, një aspekt tepër i rëndësishëm dhe që është anashkaluar shumë prej vendimmarrjes individuale. Preferenca kohore i referohet raportit në të cilin individët vlerësojnë të tashmen krahasuar me të ardhmen. Për shkak se njerëzit nuk jetojnë përjetësisht, vdekja mund të na vijë në çdo kohë, duke e bërë të ardhmen të pasigurt. Dhe, duke qenë se konsumi është i nevojshëm për mbijetesë, njerëzit shpesh vlerësojnë më shumë konsumin aktual sesa konsumin për të ardhmen, pasi, nëse nuk konsumohet në të tashmen, e ardhmja mund të mos mbërrijë kurrë. Me fjalë të tjera, preferenca kohore është pozitive për të gjithë njerëzit; gjithmonë ka më pak interes për të ardhmen krahasuar me të tashmen.

Për më tepër, meqenëse duke përdorur kohë dhe burime mund të prodhohen më tepër mallra, individët racionalë gjithmonë parapëlqejnë të kenë një sasi të caktuar burimesh në të tashmen sesa në të ardhmen, pasi ata mund t'i përdorin ato për të prodhuar më shumë. Gjithashtu për këtë arsye, një individ do të shtyjë disponueshmërinë e një malli të veçantë vetëm në këmbim të një sasie më të madhe që do të merret në të ardhmen. Kjo diferencë që nevojitet për ta tunduar një individ që ta vonojë përfitimin e kësaj të mire është ajo që përcakton preferencën e tij për kohën. Të gjithë individët racionalë kanë një preferencë kohore të ndryshme nga zero, por kjo preferencë ndryshon nga një individ te tjetri.

Preferenca kohore për kafshët është shumë më e lartë se te njerëzit, pasi ato veprojnë në përputhje me impulset e tyre instiktive të menjë-hershme dhe kanë konceptim të vogël për të ardhmen. Disa kafshë janë të afta të ndërtojnë fole ose shtëpi që mund të qëndrojnë në të ardhmen dhe këto kanë një preferencë më të ulët kohore sesa kafshët që veprojnë për të përmbushur nevojat e tyre të menjëhershme, të tilla si uria. Preferenca kohore e ulët e qenieve njerëzore na lejon t'i frenojmë impulset tona instiktive dhe kafshërore, të mendojmë se çfarë është më e mirë për të ardhmen tonë dhe të veprojmë më tepër në mënyrë racionale sesa impulsive. Në vend që të shpenzojmë gjithë kohën tonë për të prodhuar mallra për konsum të menjëhershëm, ne mund të zgjedhim të angazhohemi në prodhimin e mallrave që marrin më tepër kohë për t'u përfunduar, nëse ato janë mallra superiore. Me zvogëlimin e preferencës kohore, njerëzit rrisin aftësinë për të realizuar objektivat në një shtrirje më të gjatë kohore, që të plotësojnë nevojat më të largëta, si dhe zhvillojnë aftësinë mendore për të krijuar mallra jo për konsum të menjëhershëm, por për prodhimin e mallrave të së ardhmes, me fjalë të tjera, për të krijuar *të mira kapitale*.

Ndonëse si kafshët ashtu edhe njerëzit mund të gjuajnë, dallimi mes tyre qëndron se njerëzit shpenzojnë kohë duke zhvilluar mjete për gjueti. Disa kafshë mund të përdorin herë pas here një mjet të caktuar për të gjuajtur një kafshë tjetër, por ato nuk kanë aftësi t'i zotërojnë këto mjete dhe t'i mbajnë për përdorim afatgjatë. Vetëm përmes një preference më të ulët kohore, një njeri mund të vendosë të marrë pak kohë nga gjuetia dhe atë t'ia kushtojë atë ndërtimit të një shtize ose shkopi peshkimi, që nuk mund të konsumohet në vetvete, por mund t'i shërbejë për të gjuajtur më me zotësi. Ky është thelbi i *investimit*: ndërsa njerëzit e shtyjnë kënaqësinë e menjëhershme, ata investojnë kohën dhe burimet e tyre në prodhimin e të mirave kapitale, të cilat do ta bëjnë prodhimin më të sofistikuar ose më të përparuar teknologjikisht dhe do ta shtrijnë atë në një horizont më të gjatë kohor. Arsyeja e vetme që një individ do të zgjidhte të vononte kënaqësinë e tij për t'u përfshirë në një aktivitet të rrezikshëm për një periudhë më të gjatë kohore është se këto procese më të gjata do të gjenerojnë më shumë prodhim dhe mallra superiore. Me fjalë të tjera, *investimet shtojnë produktivitetin e prodhuesit*.

Ekonomisti Hans-Hermann Hoppe shpjegon se, sapo preferenca kohore bie mjaftueshëm sa për të kursyer dhe për të grumbulluar kapitalin ose për të prodhuar mallra të qëndrueshme të konsumit, me fillimin e një "procesi civilizimi".[^46] kjo preferencë kohore priret të bjerë edhe më tej.

Peshkatari që ndërton një kallam peshkimi është në gjendje të kapë më shumë peshq në orë sesa peshkatari që gjuan me duar. Por mënyra e vetme për të ndërtuar shkopin e peshkimit është që t'i kushtosh një kohë fillestare për ta përgatitur, gjatë së cilës nuk do të kapësh peshq, por në vend të kësaj ke në duar një kallam peshkimi. Ky është një proces i pasigurt, sepse kallami i peshkimit mund të mos funksionojë dhe peshkatari do ta ketë humbur kohën e tij pa rezultat. Investimi kërkon jo vetëm që të vonojë kënaqësinë e menjëhershme, por gjithashtu mbart gjithmonë me vete një rrezik dështimi, që do të thotë se investimi do të ndërmerret vetëm me pritjen e një shpërblimi. Sa më e ulët të jetë preferenca e individit për kohën, aq më shumë ka të ngjarë që ai të angazhohet në investime, të vonojë kënaqësinë dhe të grumbullojë kapital. Sa më shumë kapital të grumbullohet, aq më i lartë është produktiviteti i punës dhe aq më i gjatë është horizonti kohor i prodhimit.

Për të kuptuar më qartë këtë ndryshim, krahasoni dy individë hipotetikë, që të dy pa mjete në dispozicion, përveç duarve të tyre dhe preferencave të ndryshme kohore: Herri ka një preferencë më të lartë kohore sesa Linda. Herri zgjedh ta kalojë kohën vetëm duke kapur peshk me duart e tij, çka i nevojitet rreth tetë orë në ditë që të kapë peshk mjaftueshëm sa të ushqejë veten e tij për atë ditë. Nga ana tjetër, Linda, duke pasur një preferencë më të ulët kohore, kalon vetëm gjashtë orë duke kapur peshk, duke siguruar çdo ditë një sasi më të vogël peshku dhe dy orët e tjera i kalon duke punuar për ndërtimin e një kallami peshkimi. Pas një jave, Linda ka arritur të ndërtojë një kallam peshkimi që funksionon. Në javën e dytë, ajo mund të kapë për tetë orë dyfishin e sasisë së peshkut që kap Herri. Investimi i Lindës në kallamin e peshkimit i jep asaj mundësinë që të punojë vetëm për katër orë në ditë dhe të hajë të njëjtën sasi peshku që ha Herri, por, duke qenë se ka një preferencë më të ulët kohore, ajo nuk do të flejë mbi dafina pjesën e mbetur të kohës. Në vend të kësaj, ajo do të kalojë katër orë duke kapur aq peshk sa kap Herri në tetë orë dhe më pas do të kalojë edhe katër orë të tjera në grumbullimin e mëtejshëm të kapitalit të saj, duke ndërtuar vetë një varkë peshkimi. Një muaj më vonë, Linda ka një kallam peshkimi dhe një varkë që i jep mundësinë të futet më thellë në det, për të kapur peshq që Herri nuk i kishte parë kurrë. Produktiviteti i Lindës nuk është më i lartë vetëm në orë pune; peshqit e saj janë të ndryshëm dhe më të mirë nga ata që kap Herri. Për të siguruar ushqimin për një ditë, tashmë asaj i nevojitet vetëm një orë peshkim, duke ia kushtuar kështu pjesën tjetër të kohës grumbullimit edhe më të madh të kapitalit, me ndërtimin e kallameve, rrjetave dhe varkave më të mira dhe më të mëdha, gjë që nga ana tjetër rrit edhe më shumë produktivitetin dhe përmirëson cilësinë e jetës së saj.

Nëse Herri dhe pasardhësit e tij vazhdojnë të punojnë dhe të konsumojnë me të njëjtën preferencë kohore, ata do të vazhdojnë të jetojnë të njëjtën jetë si ai, me të njëjtin nivel konsumi dhe produ-ktiviteti. Nëse Linda dhe pasardhësit e saj vazhdojnë me të njëjtën preferencë të ulët kohore, me kalimin e kohës ata do ta përmirësojnë vazhdimisht cilësinë e jetës së tyre, duke rritur stokun e tyre të kapitalit dhe duke u angazhuar në punë me nivele gjithnjë e më të larta të produktivitetit, në procese që marrin shumë më tepër kohë për t'u përfunduar. Duke ndjekur këtë mënyrë jetese me preferencat kohore gjithnjë në rënie, pasardhësit e Lindës mund të ishin sot pronarët e *Annelies Ilena*, peshkarexhës më të madhe në botë. Kësaj makinerie të frikshme iu deshën disa dhjetëvjeçarë për t'u konceptuar, projektuar dhe ndërtuar para se të përfundonte në vitin 2000. Ajo do të vazhdojë të funksionojë për dhjetëvjeçarë të tjerë, duke u siguruar investitorëve të saj me preferencë më të ulët kohore, një kthim mbi kapitalin që ata i dhanë procesit të ndërtimit shumë dekada më parë. Procesi i prodhimit të peshkut për pasardhësit e Lindës është bërë kaq i gjatë dhe i sofistikuar, sa duhen dhjetëvjeçarë për t'u përfunduar, ndërsa pasardhësit e Herrit ende e përfundojnë procesin e tyre në disa orë çdo ditë. Natyrisht, dallimi është se pasardhësit e Lindës kanë një produktivitet shumë më të lartë se ai i Herrit dhe kjo është arsyeja përse ia vlen të angazhohesh në procesin më të gjatë.

Një provë e rëndësishme që tregon mbi rëndësinë që ka preferenca kohore vjen nga eksperimenti i famshëm i ëmbëlsirave *marshmallow* në Stanford[^47], i cili është kryer në fund të viteve 1960. Psikologu Valter Mishel i la fëmijët në një dhomë, duke u dhënë një *marshmallow* ose një biskotë dhe u tha se ishin të lirë ta hanin nëse dëshironin, por kur ai të kthehej pas 15 minutash do t'u ofronte një tjetër si shpërblim fëmijëve që nuk e kishin ngrënë *marshmallow*-n. Me fjalë të tjera, fëmijët kishin mundësinë të zgjidhnin mes kënaqësisë së menjëhershme të një *marshmallow*, ose ta shtynin këtë kënaqësi dhe merrnin dy të tilla. Kjo është një mënyrë e thjeshtë për të testuar preferencën kohore të fëmijëve: ata me një preferencë më të ulët kohore ishin fëmijët që mund të prisnin për *marshmallow*-n e dytë, ndërsa ata me preferencën më të lartë të kohës nuk ishin në gjendje ta bënin këtë. Misheli mbajti kontakte me fëmijët për dekada më vonë dhe vuri re një korrelacion të rëndësishëm midis të pasurit një preferencë të ulët kohore që u mat me testin e karameleve dhe arritjeve të mira akademike, me anë të rezultatit të lartë të SAT-it, indeksit të ulët të masës trupore dhe mungesës së varësisë nga droga.

Si profesor i ekonomisë, përpiqem që ta paraqes eksperimentin e *marshmallow*-ve në çdo kurs ku jap mësim, pasi besoj se ai është i vetmi mësim i rëndësishëm që ekonomia mund t'u japë individëve dhe jam i habitur që programet universitare në ekonomi pothuajse e kanë injoruar tërësisht këtë mësim, deri në pikën që shumë ekonomistë akademikë nuk kanë njohuri për termin "preferencë kohore" ose të dinë domethënien e tij.

Ndërsa mikroekonomia është përqendruar në transaksionet midis individëve dhe makroekonomia në rolin që ka qeveria në ekonomi, realiteti tregon se vendimet më të rëndësishme ekonomike për mirëqenien e çdo individi janë ato që bëhen në kompromis me vetveten në të ardhmen. Çdo ditë, një individ do të kryejë disa transaksione ekonomike me njerëz të tjerë, por, në të vërtetë, ai përballet me një numër shumë më të madh transaksionesh në lidhje me të ardhmen e tij. Për këto shkëmbime ka shembuj pa fund: të vendosësh që të kursesh para në vend që t'i shpenzosh ato; të vendosësh që të investosh në përfitimin e aftësive për punësim në të ardhmen sesa të kërkosh të punësohesh menjëherë me pagë të ulët; të blesh më mirë e një makine funksionale dhe që mund ta përballosh, sesa të hysh në borxh për një makinë të kushtueshme; të punosh jashtë orarit në vend që të dalësh në mbrëmje me miqtë; ose, shembulli im i parapëlqyer për të përdorur në klasë: të vendosësh të studiosh materialin e kursit çdo javë të semestrit në vend që të mësosh me ngut një natë para provimit përfundimtar.

Në secilin prej këtyre shembujve, askush nuk e imponon vendimin mbi individin dhe përfituesi kryesor ose humbësi nga pasojat e këtyre zgjedhjeve është vetë individi. Faktori kryesor që përcakton zgjedhjet e një njeriu në jetë është preferenca e tij kohore. Duke qenë se prefe-rencat për kohën dhe vetëkontrolli i njerëzve do të ndryshojnë nga njëra situatë në tjetrën, në përgjithësi, mund të gjejmë një korrelacion të fortë në të gjitha aspektet e vendimmarrjes. Realiteti i fakteve që duhet mbajtur parasysh është se jeta e secilit prej nesh përcaktohet kryesisht nga këto kompromise midis vetë atij dhe unit të tij në të ardhmen. Sado që ai mund të dojë të fajësojë të tjerët për dështimet e tij, apo t'ua atribuojë atyre suksesin e tij, kompromiset e pafundme që ai ka bërë me veten me gjasë janë më të rëndësishme se çdo rrethanë ose gjendje e jashtme. Pavarësisht se si rrethanat komplotojnë kundër dikujt me një preferencë të ulët kohore, ai me siguri do të gjejë një mënyrë për t'i dhënë përparësi vetes në të ardhmen derisa të arrijë objektivat e tij. Dhe, sado që fati të favorizojë atë që ka një preferencë të lartë kohore, ai do të gjejë një mënyrë për të vazhduar sabotimin dhe mashtrimin ndaj unit të tij të ardhshëm. Shumë histori të njerëzve që kanë triumfuar kundër të gjitha mosmarrëveshjeve dhe rrethanave të pafavorshme bien ndesh me historitë e njerëzve të bekuar me aftësi dhe talent që i kanë shpërblyer ata bujarisht, por që e kanë shpërdoruar gjithë atë talent duke mos arritur ndonjë të mirë të qëndrueshme për veten e tyre. Shumë atletë dhe personazhe shfaqjesh profesionistë, me talente që u sigurojnë atyre shuma të mëdha parash, prapëseprapë vdesin pa para, pasi preferenca e tyre e lartë për kohën i mposht. Nga ana tjetër, shumë njerëz të zakonshëm pa ndonjë talent të veçantë punojnë me zell, kursejnë dhe investojnë për gjithë jetën për të arritur sigurinë financiare dhe për t'u lënë trashëgim fëmijëve të tyre një jetë më të mirë nga ajo që trashëguan.

Vetëm përmes uljes së preferencës kohore individët fillojnë të vlerësojnë investimet në planin afatgjatë dhe t'u japin përparësi rezultateve të ardhshme. Një shoqëri në të cilën individët u lënë trashëgim fëmijëve të tyre më tepër nga sa kanë marrë prej prindërve të tyre është një shoqëri e civilizuar: është një vend ku jeta po përmirësohet dhe njerëzit jetojnë me qëllimin për ta bërë më të mirë jetën e brezit tjetër. Me rritjen e niveleve të kapitalit të shoqërisë rritet edhe produktiviteti dhe bashkë me të edhe cilësia e jetës. Duke siguruar nevojat e tyre themelore dhe duke shmangur rreziqet nga mjedisi, njerëzit e drejtojnë vëmendjen e tyre drejt aspekteve më të thella të jetës sesa drejt mirëqenies materiale dhe punës së vështirë. Ata planifikojnë familje dhe lidhje shoqërore; ndërmarrin projekte kulturore, artistike dhe letrare; si dhe kërkojnë të ofrojnë kontribute që zgjasin për komunitetin e tyre dhe për botën. Qytetërimi nuk ka të bëjë me grumbullim të kapitalit në vetvete; përkundrazi, ka të bëjë me atë që grumbullimi i kapitalit u lejon njerëzve të arrijnë, lulëzimin dhe lirinë për të kërkuar kuptim më të thellë në jetë, kur plotësohen nevojat e tyre bazë dhe shmangen rreziqet më të ngutshme.

Ekzistojnë shumë faktorë që hyjnë në lojë në përcaktimin e prefe-rencës kohore të individëve.[^48] Siguria e njerëzve për veten dhe pasurinë e tyre është pa dyshim një nga gjërat më të rëndësishme. Individët që jetojnë në zona të konfliktit dhe krimit ka më tepër mundësi ta humbasin jetën e tyre dhe në këtë mënyrë ata ka të ngjarë të mos kenë shumë interes për të ardhmen, çka rezulton në një preferencë më të lartë kohore sesa ata që jetojnë në shoqëri paqësore. Siguria e pronës është një faktor tjetër kryesor që ndikon në preferencën e individit për kohën: kur vjedhja është e përhapur, qoftë nga hajdutë të zakonshëm apo politikanë të qeverisë, shoqëria karakterizohet nga një preferencë e lartë kohore; veprime të tilla do t'i shtynin individët që të vendosin përparësi, duke shpenzuar burimet e tyre për kënaqësi të menjëhershme sesa t'i investojnë ato në një pronë që mund të përvetësohet në çdo kohë. Shkalla e taksave gjithashtu do të ndikojë negativisht në preferencën e kohës: sa më të larta të jenë taksat, aq më pak të ardhura u lejohen të mbajnë individët; kjo do të bënte që individët të punonin më pak për fitime marxhinale dhe të kursenin më pak për të ardhmen e tyre, sepse barra e taksave ka më shumë të ngjarë të zvogëlojë kursimet sesa konsumin, veçanërisht për ata me të ardhura të ulëta, shumica e të cilave nevojitet për mbijetesën bazë të individit.

Faktori që ndikon në preferencën kohore e që është më i rëndësishmi për diskutimin tonë, është vlera që pritet të kenë paratë në të ardhmen. Në një treg të lirë ku njerëzit janë të lirë të zgjedhin paratë e tyre, ata do të zgjedhin formën e parave që ka më shumë gjasa të mbajë vlerën e saj me kalimin e kohës. Sa më mirë që paraja e ruan vlerën e saj, aq më shumë i nxit njerëzit të shtyjnë konsumin dhe të dedikojnë burime për prodhim në të ardhmen, çka çon në grumbullim kapitali dhe në përmirësimin e standardeve të jetesës, duke u krijuar gjithashtu njerëzve një preferencë të ulët kohore për aspektet e tjera joekonomike të jetës së tyre. Kur vendimmarrja ekonomike drejtohet nga e ardhmja, është e natyrshme që edhe të gjitha metodat e vendimeve të drejtohen drejt së ardhmes. Njerëzit bëhen më paqësorë dhe bashkëpunues, duke kuptuar se bashkëpunimi është një strategji afatgjatë shumë më e dobishme se çdo fitim afatshkurtër nga konflikti. Njerëzit zhvillojnë një ndjenjë të fortë të moralit, duke u dhënë përparësi zgjedhjeve morale që do të japin rezultatet më të mira afatgjata për ta dhe fëmijët e tyre. Një person që mendon për një periudhë afatgjatë ka më pak të ngjarë të mashtrojë, të gënjejë ose të vjedhë, sepse shpërblimi për aktivitete të tilla mund të jetë pozitiv në një afat të shkurtër, por mund të jetë negativ me përmasa shkatërruese në një afat të gjatë.

Ulja e fuqisë blerëse të parasë është e ngjashme me një formë të taksimit ose konfiskimit, duke zvogëluar vlerën reale të parave të dikujt edhe kur vlera nominale është konstante. Në ekonomitë moderne, paratë që lëshohen nga qeveria janë të lidhura në mënyrë të pazgjidhshme me norma interesi artificialisht më të ulëta, çka për ekonomistët modernë është një faktor pozitiv, sepse promovon hua-zimin dhe investimin. Por efekti i këtij manipulimi të çmimit të kapitalit është të ulë artificialisht normën e interesit me të cilën fitojnë kursimtarët dhe investitorët, si dhe huadhënësit. Përfshirja natyrore e këtij procesi është zvogëlimi i kursimeve dhe rritja e huamarrjes. Nëse ndodhen në kufi, individët do të konsumojnë më shumë nga të ardhurat e tyre dhe do të marrin hua më shumë përkundrejt së ardhmes. Kjo nuk do të ketë vetëm përfshirje në preferencën e tyre kohore në vendimet financiare; ka të ngjarë të reflektojë mbi gjithçka në jetën e tyre.

Lëvizja nga paraja që ruan vlerën e saj apo që vlerësohet në të ardhmen, te paraja që humbet vlerën e saj është shumë domethënëse në planin afatgjatë: shoqëria kursen më pak, grumbullon më pak kapital dhe ndoshta fillon të konsumojë kapitalin e saj; produktiviteti i punëtorëve qëndron konstant ose bie, çka çon në ngecje të pagave reale, edhe nëse pagat nominale mund të rriten përmes fuqisë magjike të shtypjes së parave gjithnjë e më të amortizuara. Kur njerëzit fillojnë të shpenzojnë më shumë dhe të kursejnë më pak, ata orientohen më tepër drejt së tashmes në të gjitha vendimmarrjet e tyre, gjë që çon në dështime morale dhe rrit gjasat për t'u përfshirë në konflikt, sjellje shkatërruese dhe vetëshkatërruese.

Kjo na ndihmon për të shpjeguar përse shoqëritë përparojnë nën një sistem të shëndoshë monetar, por shpërbëhen kur sistemet e tyre monetare zhvlerësohen, siç ishte rasti me romakët, bizantinët dhe shoqëritë moderne europiane. Dallimi midis shekujve XIX dhe XX mund të kuptohet në kontekstin e largimit prej parave të shëndosha dhe të gjitha problemeve që lindin në mënyrë të pashmangshme prej tij.

### Inflacioni monetar

Realiteti i thjeshtë, i konfirmuar nga faktet historike, është se çdo person që gjen një mënyrë për të krijuar një mjet monetar do të përpiqet ta shfrytëzojë zbulimin e tij. Tundimi për të prodhuar lehtësisht para është shumë i fortë, por krijimi i mjetit monetar është një aktivitet krejtësisht joproduktiv për shoqërinë, pasi çdo sasi parash është e mjaftueshme për t'i shërbyer një ekonomie të çdo madhësie. Sa më shumë që një mjet monetar e kufizon këtë përpjekje për krijimin e tij, aq më i mirë është ai si një mjet këmbimi dhe rezervë e qëndrueshme e vlerës. Ndryshe nga të gjitha mallrat e tjera, funksionet e parasë si një mjet këmbimi, rezervë vlere dhe njësi llogarie janë plotësisht ortogonale ndaj sasisë së saj. Ajo që ka rëndësi te paraja është fuqia e saj blerëse, jo sasia e saj dhe, si e tillë, çdo sasi parash është e mjaftueshme për të përmbushur funksionet monetare, për sa kohë që është e ndashme dhe e grupueshme sa për të kënaqur nevojat e transa-ksionit dhe magazinimit të zotëruesve të saj. Çdo sasi transaksionesh ekonomike mund të mbështetet nga një ofertë parash e çdo madhësie, për sa kohë që njësitë janë mjaftueshëm të ndashme.

Nga pikëpamja teorike, forma ideale e parave do të ishte ajo e karakterizuar nga një shumë fikse dhe e pandryshueshme. Mënyra e vetme jokriminale për të fituar para në një shoqëri të tillë do të ishte prodhimi i diçkaje me vlerë për të tjerët dhe këmbimi i saj me para. Të gjithë do të kishin një nxitje natyrore për të punuar dhe prodhuar më shumë, duke rritur mirëqenien kolektive, grumbullimin e kapitalit dhe produktivitetin. Një para e tillë do të funksiononte në mënyrë të përkryer edhe si një rezervë vlere, duke parandaluar të tjerët që të rrisin ofertën e parasë; me kalimin e kohës pasuria e depozituar në të nuk do të zhvlerësohej, çka do t'i nxiste njerëzit që të kursenin dhe të mendonin më shumë për të ardhmen. Me rritjen e pasurisë, produktivitetit dhe aftësisë për t'u përqendruar në të ardhmen, njerëzit fillojnë të zvogëlojnë preferencën e tyre për kohën dhe mund të përqendrohen në përmirësimin e aspekteve jomateriale të jetës së tyre, përkatësisht përpjekjet shpirtërore, shoqërore dhe kulturore.

Sidoqoftë, në të kaluarën ka qenë e pamundur zbulimi i një forme parash, sasia e së cilës nuk mund të ndryshohej. Çfarëdo mjeti shkë-mbimi që të zgjidhet, ai do të rritet në vlerë dhe do të bëjë që shumë njerëz të përpiqen që të prodhojnë më shumë prej tij. Në historinë njerëzore, forma më e mirë e parasë ka qenë ajo, e cila do ta bënte çdo emetim të ri tejet të parëndësishëm në krahasim me rezervat ekzistuese dhe rrjedhimisht, ta kthente prodhimin e saj në një burim jo aq fitimprurës. Në sajë të pathyeshmërisë së tij, ari është metali i vetëm, rezervat e të cilit janë rritur në mënyrë të vazhdueshme që nga dita e parë që është nxjerrë. Duke parë që këto gërmime kanë vazhduar për mijëra vjet dhe alkimia ende nuk ka qenë në gjendje të sigurojë procese alternative të prodhimit në shkallë të gjerë, sasia e re minerare vazhdon të jetë një përqindje e vogël dhe e qëndrueshme e rezervave ekzistuese.

Kjo veçori e bën arin të jetë sinonim i parasë së shëndoshë: është para, sasia e së cilës është e garantuar, falë rregullave të hekurta të fizikës dhe kimisë, për të mos u rritur kurrë në mënyrë të konsi-derueshme. Për shekuj me radhë njerëzit nuk kanë arritur të prodhojnë një formë parash më të shëndetshme se ari dhe kjo është arsyeja përse ai ka qenë instrumenti kryesor monetar që është përdorur nga pjesa më e madhe e shoqërive njerëzore gjatë gjithë historisë. Edhe pse bota ka kaluar në paratë qeveritare si një rezervë valutore, mjet këmbimi dhe njësi llogarie, vetë qeveritë vazhdojnë të mbajnë një përqindje të konsiderueshme të rezervave të tyre në ar, që përbën një përqindje të konsiderueshme të sasisë totale të arit.

Keynes-i shprehu pakënaqësinë se gërmimi i arit ishte një aktivitet i kotë, i cili konsumonte shumë burime e ndërkohë nuk shtonte asgjë në pasurinë e vërtetë. Ndonëse kritika e tij përmban në thelb një të vërtetë, që nënkupton se rritja e sasisë së mjetit monetar nuk e rrit pasurinë e shoqërisë që e përdor atë, ai nuk kupton thelbin se ari ka atë rol monetar për shkak se është metali që ka më tepër të ngjarë të tërheqë më pak burime njerëzore dhe kapitale drejt gërmimit dhe kërkimit të tij, krahasuar me gjithë metalet e tjera. Duke qenë se ari mund shtohet vetëm në sasi shumë të vogla, madje edhe kur rriten çmimet, dhe se është shumë i rrallë dhe i vështirë për t'u gjetur, prodhimi i tij si monedhë do të ishte më pak fitimprurës sesa nxjerrja e ndonjë metali tjetër, i cili mendohet se merr një rol monetar; sasia e kohës dhe burimeve për ta nxjerrë atë mbetet shumë më e ulët se ajo që do të përdorej për një mjet tjetër monetar. Nëse ndonjë metal tjetër do të përdorej si mjet monetar, sa herë që bie preferenca kohore e shoqërisë dhe rritet numri i njerëzve që blejnë metalin për kursime, duke rritur çmimin e tij, atëherë do të do të rritej shumë mundësia e fitimit për ata që e prodhojnë atë. Duke qenë se metali është i degradueshëm, prodhimi i ri do të jetë gjithmonë shumë më i madh (në raport me arin), si përqindje ndaj rezervave ekzistuese, si në shembullin e bakrit që përmendet më sipër, duke ulur çmimin dhe duke zhvlerësuar kursimet e atyre që e zotërojnë këtë metal. Praktikisht, në një shoqëri të tillë kursimet do të vidheshin nga njerëzit që merren me nxjerrjen e metaleve në sasi të mëdha përtej përdorimit të tyre ekonomik. Një shoqëri e tillë do të kishte kursime të ulëta dhe më pak prodhim të nevojshëm, varfërimi i saj do të vinte prej manisë për të prodhuar mjetin monetar dhe ajo do ta kuptonte dështimin dhe pushtimin prej shoqërive më produktive, individët e të cilave merren me gjëra më të mira sesa të prodhojnë më shumë mjete monetare.

Realiteti i konkurrencës monetare vazhdimisht nuk ka qenë në favorin e individëve dhe shoqërive që investojnë kursimet e tyre në metale të tjera përveç arit, ndërkohë që i ka shpërblyer ata që investojnë kursimet në ar, sepse oferta tij nuk mund të fryhet lehtë dhe sepse i detyron njerëzit të drejtojnë energjitë e tyre larg prodhimit të një mjeti monetar dhe drejt prodhimit të mallrave dhe shërbimeve më të dobishme. Kjo na ndihmon të shpjegojmë përse gjeniu arab Ibn Khaldun i referohej gërmimit të arit si një nga profesionet më pak të respektuara, pasi një person u mor peng[^49]. Marrëzia e Keynes-it në dënimin e arit si monedhë për shkak të kostove të minierave dhe guroreve është se, në të vërtetë, këto të fundit janë më pak të kushtueshme sesa ato që do të përdoreshin për prodhimin e materialeve të tjera. Por marrëzia e tij dyfishohet nga "zgjidhja" që ai jep ndaj kësaj mangësie të arit, duke propozuar një standard monetar fiat; në fakt, manaxhimi i standardit fiat ka përfunduar duke thithur shumë më shumë kohë, punë dhe burime sesa ai i standardit të arit. Gjatë historisë së arit si një mjet monetar, siç do të diskutohet në Kapitullin [13](#ch013.xhtml#ch07), asnjëherë nuk janë punësuar aq shumë minatorë dhe punëtorë sa në bankat e sotme qendrore, në ato tregtare dhe në bizneset që përfitojnë nga qasja e ngushtë me shtypshkronjat monetare.

Kur sasia e re është e parëndësishme në krahasim me sasinë ekzistuese, vlera e tregut e një paraje përcaktohet përmes gatishmërisë që kanë njerëzit për të kursyer dhe dëshirës së tyre për t'i shpenzuar ato. Faktorë të tillë do të ndryshojnë ndjeshëm për secilin individ me kalimin e kohës, pasi rrethanat personale të individëve kalojnë nga koha kur ata i japin përparësi zotërimit të një shume të madhe parash në kohën kur zotërojnë më pak. Por në përgjithësi, ato do të ndryshojnë pak për shoqërinë në tërësi, sepse paraja është malli tregtar me *dobinë marxhinale* më pak të ulët. Një nga ligjet themelore të ekonomisë është ligji i uljes së dobisë marxhinale, që do të thotë se përfitimi i më shumë të mirave ul dobinë marxhinale të secilës njësi shtesë që përfitohet. Dobia marxhinale e parave, si një mjet këmbimi i pranuar botërisht, zvogëlohet më ngadalë se ajo e çdo të mire tjetër, pikërisht sepse mund të përdoret për të blerë ndonjë të mirë tjetër. Nga ana tjetër, dobia marxhinale e çdo gjëje tjetër përveç parave, të tilla si pasuri të paluajtshme, makina, televizor, mollë ose diamante, priret të ulet më shpejt, pasi çdo njësi shtesë do të jetë gjithnjë e më pak e rëndësishme për ata që e blejnë atë, duke sjellë një ulje të menjëhershme të dëshirës për të grumbulluar sasi më të mëdha. Por grumbullimi i parave nuk është i njëjtë grumbullimin e këtyre mallrave, sepse duke pasur më shumë para të ruajtura, zotëruesi thjesht mund të shkëmbejë paratë për një të mirë tjetër që e vlerëson më tepër. Në të vërtetë, dobia marxhinale e parave bie, siç dëshmohet nga fakti se një dollar shtesë i të ardhurave do të thotë shumë më tepër për një person me të ardhura ditore 1$ sesa për atë me të ardhura ditore 1,000$. Por dobia marxhinale e parave bie shumë më ngadalë se çdo e mirë tjetër, sepse bie së bashku me dobinë e dëshirës ndaj çdo të mire, jo në lidhje vetëm me një të mirë në veçanti.

Kur dobia marxhinale e mbajtjes së parave bie, do të thotë se kërkesa për para në kufirin e kësaj rënieje nuk do të ndryshojë ndje-shëm. Prandaj, duke kombinuar një kërkesë të qëndrueshme marxhi-nale me një ofertë të njëjtë të qëndrueshme parash, ne mund të kupto-jmë pse çmimi i tregut të parave, për sa i përket fuqisë blerëse për mallra dhe shërbime, është gjithashtu shumë i qëndrueshëm. Kjo do të thotë që paratë nuk ka gjasa të vlerësohen ose zhvlerësohen në mënyrë të konsiderueshme, duke e bërë atë një investim të tmerrshëm afatgjatë, por një rezervë të mirë të vlerës. Një investim pritet të ketë një potencial të konsiderueshëm të kthimeve në para, por gjithashtu mbart një rrezik të konsiderueshëm humbjeje ose amortizimi. Investimi është një shpërblim për marrjen e rrezikut, por paraja e shëndoshë, duke pasur më pak rrezik, nuk ofron asnjë shpërblim.

Në tërësi, kërkesa për para ka të ngjarë të ndryshojë vetëm me ndryshimin në preferencën kohore. Në përgjithësi, kur njerëzit paraqesin një preferencë më të ulët kohore, me gjasë shumë prej tyre duan të ruajnë para, duke çuar kështu në rritje të vlerës së saj tregtare, krahasuar me mallrat dhe shërbimet e tjera, çka shpërblen më tej zotëruesit e saj. Nga ana tjetër, një shoqëri që paraqet një preferencë më të lartë kohore, do të priret të pakësojë rezervat e parave, duke e ulur vlerën e saj nën ekuilibër. Në secilin rast, mbajtja e parave do të mbetej veprimtaria më pak e rrezikshme dhe shpërblyese dhe që në thelb është elementi kryesor që mbështet kërkesën për para.

Kjo analizë na ndihmon për të shpjeguar aftësinë e jashtëzako-nshme që ari ka për të mbajtur vlerën e tij në vite, dekada dhe shekuj. Vëzhgimi i çmimeve të mallrave bujqësore në Perandorinë Romake, për sa u përket gramëve të arit, tregon se ato kanë ngjashmëri të jashtëzakonshme me çmimet e sotme. Duke shqyrtuar dekretin e Dio-klecianit[^50] mbi çmimet nga viti 301 pas Krishtit dhe duke konvertuar çmimet e arit në ekuivalentin e tyre modern në dollar amerikan, ne zbulojmë se një kilogram mish viçi kushtonte rreth 4.50 dollarë, një krikëll birrë kushtonte rreth 2 dollarë, një gotë verë e cilësisë së lartë rreth 13 dollarë dhe 9 dollarë ajo me cilësi më të ulët, ndërsa një shishe vaj ulliri kushtonte rreth 20 dollarë. Krahasimet e të dhënave të ndryshme për pagat e disa profesioneve tregojnë modele të ngjashme, por, megjithëse janë domethënëse, ato nuk mund të merren si zgjidhje përfundimtare ndaj çështjes.

Roy Jastram ka kryer një studim sistematik të fuqisë blerëse të arit, duke pasur në dispozicion të dhëna më të qëndrueshme dhe të hershme.[^51] Duke vëzhguar të dhënat angleze nga viti 1560 në vitin 1976, për të analizuar ndryshimin në fuqinë blerëse të arit në krahasim me mallrat e tjera, Jastram-i ka vënë re se gjatë 140 viteve të para fuqia blerëse e tij ka pësuar një rënie, por më pas, nga vitet 1700 deri më 1914, kur Britania hoqi standardin e arit, ai mbeti relativisht i qëndrueshëm. Për më shumë se dy shekuj, gjatë të cilave Britania kryesisht përdori arin si para, fuqia e saj blerëse mbeti relativisht konstante, ashtu si edhe çmimi i mallrave me shumicë. Pasi Britania braktisi standardin e arit në prag të Luftës së Parë Botërore, fuqia blerëse e arit u rrit, ashtu si edhe indeksi i çmimeve me shumicë (Shih [Figurën 10.1](#ch011.xhtml#fig8)).

![Fuqia blerëse e arit dhe indeksi i mallrave me shumicë në Britani, 1560-1976.](media/rId166.png){width="5.833333333333333in" height="2.138888888888889in"}

Figurën 10.1: Fuqia blerëse e arit dhe indeksi i mallrave me shumicë në Britani, 1560-1976.

Është e rëndësishme të kuptohet që, teorikisht nuk është e mundur apo e përcaktueshme që vlera e një mjeti monetar të mbetet krejtësisht konstante. Çmimi i mallrave dhe shërbimeve i shprehur në të vërtetë i nënshtrohet domosdoshmërisht teknologjive të reja, të cilat janë të afta për të futur të reja, si dhe kushteve relative të ofertës dhe kërkesës, të cilat me kalimin e kohës pësojnë ndryshime të vazhdueshme.

Një nga funksionet kryesore të njësisë monetare është që të shërbejë si njësi matëse për të mirat ekonomike, vlera e të cilave ndryshon vazhdimisht. Prandaj, nuk është e mundur që të matet me saktësi çmimi i një malli monetar, megjithëse gjatë horizontit të gjatë kohor, studime të ngjashme me atë të Jastram-it mund të jenë tregues për një prirje të përgjithshme që një mjet këmbimi e ruan vlerën e tij, veçanërisht kur krahasohet me format e tjera të parasë.

Të dhënat më të fundit nga Shtetet e Bashkuara që përqendrohen në dy shekujt e fundit, të cilat dëshmuan rritje më të shpejtë ekonomike sesa periudha që mbulohet nga të dhënat e Jastram-it, tregojnë se si ari është rritur në vlerë krahasuar me mallrat e tjera, çmimet e të cilave u rritën në mënyrë të ndjeshme në terma të dollarëve amerikanë. Kjo është krejtësisht në përputhje me faktin që ari është paraja më e fortë deri më tani. Është më lehtë të rritet oferta e të gjitha mallrave të tjera sesa ajo e arit dhe kështu, me kalimin e kohës, të gjitha këto mallra të tjera do të bëhen disi më të bollshme se ari, duke shkaktuar me kalimin e kohës një rritje të fuqisë blerëse të arit. Siç mund të shihet në [Figurën 10.2](#ch011.xhtml#fig9), sa herë që dollari amerikan ishte i lidhur me arin ai fitonte vlerë ndaj mallrave, por e humbi vlerën në mënyrë të konsiderueshme sapo lidhja e tij me arin u ndërpre, siç ishte rasti gjatë Luftës Civile të ShBA-së, shtypjes së kartëmonedhave, si edhe në periudhën pas zhvlerësimit të dollarit në vitin 1934 kur qytetarëve iu konfiskua ari.

![Çmimi i mallrave ndaj arit dhe dollarit në shkallë logaritmike, vitet 1792-2016.](media/rId170.png){width="5.833333333333333in" height="2.138888888888889in"}

Figurën 10.2: Çmimi i mallrave ndaj arit dhe dollarit në shkallë logaritmike, vitet 1792-2016.

Periudha midis viteve 1931 dhe 1971 ishte një periudhë në të cilën paratë ishin të lidhura nominalisht me arin, por shkëmbimi i arit me para letre lejohej vetëm përmes marrëveshjeve të ndryshme qeve-ritare në kushte të çuditshme dhe misterioze. Kjo periudhë dëshmoi paqëndrueshmëri në vlerën e parave qeveritare dhe të arit, së bashku me ndryshimet e politikave. Për një krahasim midis arit dhe parave qeveritare, është më mirë të shikojmë periudhën nga viti 1971 deri në ditët moderne, ku monedhat kombëtare lirisht të luhatshme janë tregtuar në tregje me bankat qendrore që garantonin qëndrueshmërinë e fuqisë së tyre blerëse (Shih [Figurën 10.3](#ch011.xhtml#fig10)).

![Monedhat kryesore të kuotuara ndaj arit, 1971-2017.](media/rId174.png){width="5.833333333333333in" height="2.138888888888889in"}

Figurën 10.3: Monedhat kryesore të kuotuara ndaj arit, 1971-2017.

Edhe paratë qeveritare me performancë më të mirë dhe të qëndru-eshme kanë dëshmuar se vlera e tyre zbehet në krahasim me arin, vlerë e cila shkon në rreth 2-3% të vlerës së tyre në vitin 1971, kur të gjithë ishin shkëputur nga ari. Kjo nuk përfaqëson një rritje në vlerën e tregut të arit, përkundrazi një rënie në vlerën e valutave fiat. Në të vërtetë, nëse krahasojmë çmimet e mallrave dhe shërbimeve të shprehura në para dhe në ar, mund të shohim një rritje të konsiderueshme në rastin e parë, por një qëndrueshmëri relative në rastin e dytë. Për shembull, çmimi i një fuçie nafte, e cila është një prej mallrave kryesore të shoqërisë moderne industriale, ka qenë relativisht konstant për sa i përket arit që nga viti 1971, ndërsa në lidhje me paratë qeveritare është rritur me disa herë (Shih [Figurën 10.4](#ch011.xhtml#fig11)).

![Nafta e kuotuar në dollarë dhe në ons ar, 1861-2017, si shumëfish i çmimit në vitin 1971.](media/rId178.png){width="5.833333333333333in" height="2.138888888888889in"}

Figurën 10.4: Nafta e kuotuar në dollarë dhe në ons ar, 1861-2017, si shumëfish i çmimit në vitin 1971.

Paraja e fortë, oferta e së cilës nuk mund të zgjerohet lehtë, ka të ngjarë të jetë më e qëndrueshme në vlerë se sa paraja e lehtë, sepse oferta e saj është kryesisht joelastike, ndërsa kërkesa e shoqërisë për para varion disi me kalimin e kohës dhe me ndryshimin e preferencave kohore. Nga ana tjetër, paraja e lehtë, për shkak të aftësisë që kanë prodhuesit e saj për të ndryshuar sasinë në mënyrë të ndjeshme, do të sjellë luhatje të kërkesave nga ata që i mbajnë, pasi sasia ndryshon dhe besueshmëria e saj si rezervë vlere bie dhe rritet.

Stabiliteti relativ i vlerës nuk është i rëndësishëm vetëm për të ruajtur fuqinë blerëse të kursimeve të zotëruesve, por pa dyshim është më i rëndësishëm për ruajtjen e integritetit të njësisë monetare si njësi llogarie. Kur paraja është e parashikueshme në qëndrueshmërinë e saj në vlerë, për shkak të ndryshimit të vogël në ofertë dhe kërkesë, ajo mund të veprojë si një sinjal i besueshëm për ndryshimet në çmimet e mallrave dhe shërbimeve të tjera, siç ishte rasti me arin.

Nga ana tjetër, në rastin e parave të qeverisë, oferta e tyre rritet përmes zgjerimit të sasisë nga banka banka qendrore dhe bankat tregtare dhe kontraktohet përmes recesioneve deflacioniste dhe falimentimeve; kërkesa për para mund të ndryshojë në mënyrë më të paparashikueshme, në varësi të pritshmërive që kanë njerëzit për vlerën e parave dhe politikat e bankës qendrore. Ky kombinim shumë i paqëndrueshëm i bën paratë qeveritare të jenë të paparashikueshme në vlerë për një kohë të gjatë. Misioni i bankave qendrore për të siguruar qëndrueshmërinë e çmimeve i detyron ato të manaxhojnë vazhdimisht ofertën e parave përmes instrumenteve të ndryshme për të siguruar objektivat e tyre, duke bërë që shumë valuta kryesore të duken më pak të paqëndrueshme në një periudhë afatshkurtër në krahasim me arin. Por në planin afatgjatë, rritja e vazhdueshme e ofertës së parave qeveritare krahasuar me rritjen e qëndrueshme dhe të ngadaltë të arit e bën vlerën e arit më të parashikueshme.

Paraja e shëndetshme, e zgjedhur në një kontekst të tregut të lirë posaçërisht për aftësinë për të ruajtur vlerën e saj në mënyrë sa më konstante që është e mundur me kalimin e kohës, natyrisht do të ketë një stabilitet më të mirë se paratë e paqëndrueshme, përdorimi i të cilave zbatohet me detyrim nga qeveria. Nëse paratë qeveritare do të ishin njësi superiore e llogarisë dhe rezervës valutore, për ta përforcuar ligjërisht përdorimin e tyre nuk do të duheshin dekrete qeveritare dhe qeverive në mbarë botën nuk do t'u duhej të konfiskonin sasi të mëdha ari dhe të vazhdonin t'i mbanin ato në rezervat e bankës qendrore. Fakti që bankat qendrore vazhdojnë të ruajnë arin, madje kanë filluar të rrisin dhe rezervat, dëshmon për besimin që ata kanë në monedhat e tyre në planin afatgjatë dhe në rolin monetar të pashmangshëm të arit, ndërsa vlera e monedhave të letrës vazhdon të bjerë.

### Kursimi dhe grumbullimi i kapitalit

Një nga problemet kryesore që shkakton një monedhë, vlera e së cilës po bie, është se ajo nxit në mënyrë negative kursimet për të ardhmen. Preferenca kohore është universalisht pozitive: midis zgjedhjes për të pasur një të mirë sot ose për ta pasur atë në të ardhmen, çdo person i arsyeshëm do të parapëlqente ta kishte atë sot. Vetëm duke e kthyer më shumë vëmendjen nga e ardhmja, njerëzit do të mendojnë për ta shtyrë kënaqësinë e tyre. Paraja e shëndoshë është para që fiton paksa vlerë me kalimin e kohës, që do të thotë se mbajtja e saj ka të ngjarë të ofrojë një rritje të fuqisë blerëse. Paraja jo e shëndoshë, duke qenë se kontrollohet nga bankat qendrore, misioni i shprehur i së cilave është të mbajnë inflacionin pozitiv, i nxit më pak zotëruesit që të kursejnë, duke i shtyrë qytetarët t'i shpenzojnë ose t'i marrin ato hua.

Kur bëhet fjalë për investime, paraja e shëndoshë krijon një mjedis ekonomik, ku çdo normë pozitive e kthimit është e favorshme për investitorin, pasi njësia monetare ka të ngjarë të ruajë vlerën e saj minimalisht, nëse nuk rritet më tej, duke forcuar kështu nxitjen për të investuar. Nga ana tjetër, me paranë e pashëndetshme, vetëm kthimet që janë më të larta se shkalla e zhvlerësimit të valutës do të jenë pozitive në terma realë, duke nxitur kështu për investime dhe shpenzime me kthim të lartë, por gjithashtu me rrezik të lartë. Më tej, ndërsa rritjet në ofertën e parave nënkuptojnë në mënyrë efektive norma të ulëta interesi, nxitja për të kursyer dhe investuar zvogëlohet ndërsa ajo për të marrë hua rritet.

Të dhënat e mbledhura nga eksperimenti 46-vjeçar me paranë jo të shëndetshme duket se japin këtë përfundim. Normat e kursimeve kanë qenë në rënie në vendet e zhvilluara, duke zbritur në nivele shumë të ulëta, ndërsa borxhet personale, komunale dhe kombëtare janë rritur në nivele që në të kaluarën do të dukeshin të paimagjinueshme (Shih [Figurën 10.5](#ch011.xhtml#fig12)).

![Norma e kursimeve kombëtare në ekonomitë e mëdha e shprehur në përqindje, 1970-2016.](media/rId183.png){width="5.833333333333333in" height="2.138888888888889in"}

Figurën 10.5: Norma e kursimeve kombëtare në ekonomitë e mëdha e shprehur në përqindje, 1970-2016.

Vetëm Zvicra, e cila qëndroi në një standard zyrtar të arit deri në vitin 1936 dhe vazhdoi të mbështeste valutën e saj me rezerva të mëdha ari deri në fillim të viteve 1990, ka arritur të ruajë një normë të lartë kursimesh, duke qëndruar si bastioni i fundit i civilizimit perëndimor me preferencë të ulët kohore dhe me një normë kursimesh dyshifrore, pasi çdo ekonomi tjetër perëndimore ka rënë në shifra teke, madje edhe në norma negative të kursimit në disa raste. Shkalla mesatare e kursimeve e shtatë ekonomive më të mëdha dhe të përparuara[^52] ishte 12.66% më 1970, por ka rënë në 3.39% më 2015, një rënie prej gati tre të katërtave.

Ndërkohë që normat e kursimeve kanë rënë në të gjithë botën perëndimore, borxhi vazhdon të rritet. Familja mesatare në perëndim është në borxh me më shumë se 100% të të ardhurave të saj vjetore, ndërsa barra totale e përbërë nga borxhi i niveleve të ndryshme të qeverisë dhe familjeve tejkalon PBB-në me shumëfish të saj dhe me pasoja të konsiderueshme. Shifra të tilla janë normalizuar ndërsa ekonomistët kejnsianë i bindin qytetarët se borxhi është i mirë për rritje ekonomike dhe se kursimi çon në recesione. Një nga fantazitë më të rreme që përshkon mendimin ekonomik kejnsian është ideja se borxhi kombëtar "nuk ka rëndësi, meqenëse ne ia kemi borxh vetvetes." Vetëm një ndjekës kejnsian me preferencë të lartë kohore mund të mos kuptojë se kjo "vetvetja" nuk është një pikë homogjene, por dallohet në disa breza - domethënë, ata aktualë që konsumojnë pa kriter në kurriz të brezave të ardhshëm. Madje edhe më keq, kjo frazë zakonisht pasohet nga shantazhe emocionale të llojit "ne do të gënjenim veten, nëse nuk do të merrnim hua për të investuar për të ardhmen tonë."

Shumë pretendojnë se ky është një zbulim i mrekullueshëm mo-dern prej mprehtësisë së shkëlqyeshme të Keynes-it, sipas të cilës shpenzimet kanë tepër rëndësi; duke siguruar që shpenzimet të mbeten të larta, borxhet mund të vazhdojnë të rriten për një kohë të pacaktuar, ndërsa kursimet mund të eliminohen. Në të vërtetë, nuk ka asgjë të re në këtë politikë, e cila u përdor nga perandorët dekadentë të Romës gjatë rënies së saj, përveç faktit që sot ajo po zbatohet me para letre që i lëshon qeveria. Në të vërtetë, paratë e letrës bëjnë të mundur që ajo të manaxhohet pak më mirë dhe pak më qartë sesa monedhat metalike të vjetra. Por rezultatet janë të njëjta.

Konsumizmi i tepruar që filloi në shekullin e njëzetë mund të kuptohet veçmas prej shkatërrimit të parasë së shëndoshë dhe shpër-thimit të mendimit kejnsian paraprak për preferencën e lartë kohore, mbi nënvlerësimin e kursimeve dhe hyjnizimin e konsumit si çelësi i mirëqenies ekonomike. Ulja e nxitjes për të kursyer pasqyrohet me një nxitje të shtuar për të shpenzuar; me normat e interesit në rënie të manipuluara rregullisht dhe bankat që janë në gjendje të lëshojnë më shumë kredi se kurrë, huadhënia ndaloi të kufizohej në investime, por kaloi në konsum. Kartat e kreditit dhe kreditë konsumatore bëjnë të mundur që individët të marrin hua thjesht për konsum, madje pa pretenduar të kryejnë investime në të ardhmen. Kjo është një shenjë ironike e injorancës së thellë ekonomike moderne që vjen si pasojë e tezës ekonomike kejnsiane se kapitalizmi - një sistem ekonomik i bazuar në *grumbullimin e kapitalit* prej kursimeve -- është përgjegjësi për nxitjen e konsumit të tepruar - pikërisht e kundërta e grumbullimit të kapitalit. Kapitalizmi ndodh atëherë kur njerëzit heqin dorë nga preferenca e tyre kohore, shtyjnë kënaqësinë e menjëhershme dhe investojnë në të ardhmen. Konsumi masiv i fryrë nëpërmjet borxhit është pjesë normale e kapitalizmit po aq sa është edhe asfiksimi pjesë normale e frymëmarrjes.

Kjo gjithashtu ndihmon në shpjegimin e një prej keqkuptimeve kryesore kejnsiane mbi ekonominë, i cili merr parasysh se vonesa e konsumit aktual përmes kursimit do t'i nxjerrë punëtorët nga puna dhe do të çojë në ngecjen e prodhimit ekonomik. Keynes-i e shikonte nivelin e shpenzimeve si përcaktuesin më të rëndësishëm të gjendjes së ekonomisë sepse, duke qenë se nuk kishte studiuar asnjëherë ekonomi, ai nuk kishte njohuri mbi teorinë e kapitalit dhe as nuk e kuptonte se si punësimi mund të shprehej jo vetëm në prodhimin e mallrave përfundimtare të konsumit, por edhe në atë të mallrave kapitale, qëll-imi i të cilave është prodhimi në të ardhmen. Duke jetuar më pas me një pasuri të konsiderueshme të trashëguar nga familja së tij, pa qenë e nevojshme të bënte një punë të vërtetë, Keynes-i kurrë nuk pati mundësinë të vlerësonte vlerën e kursimit dhe grumbullimit të kapitalit, as të kuptonte rolin thelbësor të këtyre faktorëve në rritjen ekonomike. Prandaj, duke vëzhguar fillimin e një recesioni së bashku me një rënie të konsumit dhe një rritje paralele të kursimeve, ai arriti në përfundimin se ekzistonte një lidhje e drejtpërdrejtë shkakësore midis këtyre fenomeneve. Nëse do të kishte pasur temperamentin dhe durimin për të studiuar teorinë e kapitalit, ai do ta kishte kuptuar që konsumi i ulur ishte një reagim i natyrshëm ndaj ciklit të biznesit, i cili nga ana e tij ishte shkaktuar nga zgjerimi i ofertës së parave, siç do të diskutohet në Kapitullin [11](#ch012.xhtml#ch06). Ai gjithashtu do të kishte kuptuar se si në bazë të rritjes ekonomike ekziston heqja dorë nga konsumi i menjëhershëm, ose kursimet dhe investimet, të cilat zgjasin kohë-zgjatjen e ciklit të prodhimit dhe rrisin produktivitetin e metodave të prodhimit, duke çuar në standarde më të mira jetese. Ai do ta kishte kuptuar se ai i detyrohej luksit të tij dhe të shoqërisë në të cilën jetonte, për faktin se për shekuj me radhë dikush kishte grumbulluar kapital, duke shtyrë kënaqësinë e vet dhe duke investuar në të ardhmen. Por, ashtu si perandorët e fundit romakë gjatë rënies së perandorisë, ai kurrë nuk arriti ta kuptonte rëndësinë e punës dhe sakrificës si themel i mirëqenies, por besoi që konsumi i lartë është shkaku i prosperitetit dhe jo pasojë e tij.

Koncepti i borxhit është e kundërta e kursimit. Nëse kursimi krijon mundësinë e grumbullimit të kapitalit dhe lejon përparimin e civilizimit, borxhi mund ta kthejë këtë proces, duke zvogëluar rezervat e kapitalit ndër breza, duke zvogëluar produktivitetin dhe duke çuar në një rënie të standardeve të jetesës. Pavarësisht nëse shkaku janë hipotekat e pasurive të patundshme, borxhet e pensioneve dhe sistemet e sigurimeve shoqërore, apo borxhi publik i financuar përmes taksave gjithnjë e më të larta dhe monetarizimit të tij në rritje, gjenerata aktuale mund të jetë e para në botën perëndimore që nga rënia e Perandorisë Romake (ose, të paktën, Revolucionit Industrial) që do të duhet të jetojë në kushte më të këqija ekonomike sesa ato të prindërve të tyre. Në vend që të jetë në gjendje që të grumbullojë kursime dhe të rrisë rezervën e kapitalit, kjo gjeneratë do të duhet të punojë shumë për të paguar interesin në rritje të borxhit të saj dhe për të financuar programet e të drejtave që ata vështirë se do t'i gëzojnë, ndërsa paguajnë taksa më të larta dhe mezi janë në gjendje të kursejnë për pleqërinë e tyre.

Kjo lëvizje nga paraja e shëndoshë në paranë e zhvlerësuar ka çuar në shkatërrimin pasurisë së grumbulluar ndër breza, përmes konsumit të tepruar dhe borxhit për të financuar shpenzime të mëdha. Nëse 100 vjet më parë shumica e njerëzve paguanin për shtëpinë e tyre, arsimimin ose martesën përmes të ardhurave nga puna e tyre ose nga kursimet e grumbulluara, sot një nocion i tillë duket qesharak. Edhe të pasurit nuk jetojnë më brenda mundësive të tyre, përkundrazi përdorin pasurinë e tyre si kolateral për të marrë hua edhe më shumë para për të financuar blerje të mëdha. Kjo mënyrë jetese mund të vazhdojë për një kohë, por kohëzgjatja e saj nuk mund të ngatërrohet me qëndrueshmërinë afatgjatë: nuk është asgjë më shumë se konsumi sistematik i rezervës kapitale të shoqërisë -- i barabartë me fermerin që ha gjithnjë e më shumë farëra të nevojshme për të korrat në të ardhmen.

Duke shtetëzuar paranë, ajo është vendosur nën komandën e politikanëve që veprojnë për një kohë të kufizuar disavjeçare, qëllimi i vetëm i të cilëve është të rizgjidhen në detyrë. Një proces i tillë naty-risht që do të çonte në vendime politike afatshkurtra, ku politikanët abuzojnë me valutën për të financuar fushatat e tyre të rizgjedhjes në kurriz të brezave të ardhshëm. Siç shprehet H. L. Mencken: "Çdo votim zgjedhor është një ankand i përparuar mbi të mirat e vjedhura."[^53] Në një shoqëri ku paraja është e lirë dhe e shëndetshme, individët duhet të marrin vendime duke përdorur kapitalin e tyre, të cilat do të kenë një ndikim afatgjatë edhe në familjet e tyre. Disa, pa dyshim, që do të dëmtojnë pasardhësit e tyre duke bërë zgjedhje të papërgjegjshme; megjithatë, stimujt janë në një linjë për të nxitur sjellje të përgjegjshme. Nga ana tjetër, me paranë e shtetëzuar, vendimet për t'u marrë bëhen më të vështira, pasi stimujt për të kursyer zvogëlohen në mënyrë të pashmangshme, ndërsa në të njëjtën kohë rriten ato për të marrë hua. Pavarësisht se sa ekonomik është një person, fëmijët e tij do të dë-shmojnë se kursimet e tyre do ta humbasin vlerën, duke i detyruar brezat e ardhshëm të paguajnë taksa më të larta për të kompensuar bujarinë inflacioniste të qeverive të mëparshme.

Ndërsa nga njëra anë zvogëlimi i përmbledhjes trashëgimore ndërmjet brezave ka zvogëluar fuqinë ekonomike të familjeve, fuqia e pakufizuar e shpenzimeve në dispozicion të qeverisë ka rritur aftësinë e institucioneve publike për të drejtuar dhe formësuar jetën e individëve, duke lejuar që qeveria të mbulojë një rol gjithnjë e më të rëndësishëm në shumë aspekte të përditshme të jetës sonë. Aftësia e familjes për të financuar individin është eklipsuar nga bujaria e shtetit, me një zvogëlim pasues të stimujve për të rritur dhe mbajtur një familje.

Në një shoqëri tradicionale, individët janë të vetëdijshëm se do të kenë nevojë për fëmijë që t'i mbështesin ata në të ardhmen; dhe kështu një pjesë e rinisë kalon duke iu përkushtuar ndërtimit të një familjeje dhe investimit të burimeve për të siguruar një jetë më të mirë për fëmijët. Por, nëse investimi afatgjatë në përgjithësi nuk nxitet dhe nëse kursimi ka të ngjarë të jetë joproduktiv për shkak të amorti-zimit të parave, atëherë ky investim bëhet më pak fitimprurës. Më tej, ndërsa politikanët u shesin njerëzve gënjeshtrën se mirëqenia e përjetshme dhe përfitimet e pensionit janë të mundshme përmes magjisë së shtypshkronjës monetare, investimi në një familje bëhet gjithnjë e më pak i vlefshëm. Me kalimin e kohës, bie nxitja për të krijuar familje dhe gjithnjë e më shumë njerëz përfundojnë duke e jetuar jetën si beqarë. Më shumë martesa ka të ngjarë të prishen pasi partnerët bëjnë gjithnjë e më pak përpjekje për investimet emocionale, morale dhe financiare për t'i bërë ato të funksionojnë, ndërsa prej martesave që rezistojnë dhe mbijetojnë në përgjithësi lindin më pak fëmijë sesa dikur. Fenomeni i mirënjohur i prishjes moderne të familjes nuk mund të kuptohet pa njohur rolin e parasë jo të shëndetshme, duke lejuar shtetin kësisoj të marrë shumë prej roleve thelbësore që familja ka pasur për mijëvjeçarë dhe t'i nxisë gjithnjë e më pak të gjithë anëtarët e një familjeje drejt investimit në marrëdhënie afatgjata familjare.

Zëvendësimi i familjes me bujarinë qeveritare ka qenë, pa dyshim, një tregti humbëse për individët që kanë marrë pjesë në të. Disa studime tregojnë se kënaqësia e të jetuarit varet në një masë të madhe nga aftësia për të krijuar lidhje të forta afatgjata me një partner dhe fëmijë.[^54] Shumë studime të tjera tregojnë gjithashtu, së bashku me shkatërrimin e lidhjeve familjare, një rritje të normave të depresionit dhe një rritje të numrit të sëmundjeve psikologjike, veçanërisht për gratë.[^55] Rastet e depresionit dhe të çrregullimeve psikologjike kanë shumë shpesh si shkak kryesor prishjen e familjes.

Nuk është rastësi që shembja e familjes të ketë ndodhur përmes zbatimit të mësimeve ekonomike të një njeriu që kurrë nuk ka pasur ndonjë interes në planin afatgjatë. Djalë i një familjeje të pasur që kishte grumbulluar pasuri të mëdha, Keynes-i ishte një hedonist i lirë që humbi pjesën më të madhe të jetës së tij të rritur duke pasur marrë-dhënie homoseksuale me burra të rinj, të cilët takoheshin shpesh në bordellot e Mesdheut ku udhëtonte.[^56] Duke marrë parasysh se Britania Viktoriane ishte një shoqëri e karakterizuar nga preferenca të ulëta kohore, ndjenjë e fortë morale, pak konflikte ndërpersonale dhe lidhje familjare të qëndrueshme, Keynes-i ishte pjesë e një brezi kundër-aktual që iu shmang këtyre traditave, që konsideroheshin shtypëse dhe për këtë arsye të prishura. Mbi të gjitha, është e pamundur të kuptohet ekonomia e Keynes-it pa ditur se çfarë lloj morali ai donte t'i impononte një shoqërie që ai besonte se mund ta formonte sipas vullnetit të tij.

![image](media/rId87.png){width="5.833333333333333in" height="5.833333333333333in"}![image](media/rId87.png){width="5.833333333333333in" height="5.833333333333333in"}![image](media/rId87.png){width="5.833333333333333in" height="5.833333333333333in"}

### Inovacionet: Zero në një përkundrejt Një në shumë

Ndikimi i parasë së shëndoshë në preferencën kohore dhe orientimin drejt së ardhmes mund të vlerësohet, ashtu si në aspektin e kursimeve, edhe duke iu referuar llojeve të projekteve në të cilat një kompani vendos të investojë. Nën një regjim të një paraje të shëndoshë, të ngjashëm me atë që kishte bota në fund të shekullit të nëntëmbëdhjetë, individët janë shumë të prirur të investojnë shumë në projekte afatgjata që do të kërkojnë një kohë të gjatë për të shlyer shpenzimet. Si rezultat, disa nga risitë më të rëndësishme në historinë njerëzore panë dritën në fund të shekullit XIX, gjatë asaj që njihet ndryshe si epoka e artë.

Në punën e tyre themelore, *The History of Science and Techno-logy* , Bunch dhe Hellemans përpiluan një listë të 8,583 inovacioneve dhe shpikjeve më të rëndësishme në historinë e shkencës dhe teknologjisë. Fizikanti Jonathan Huebner[^57] analizoi të gjitha këto ngjarje së bashku me vitet në të cilat ato ndodhën dhe popullsinë globale në atë vit, si dhe mati shkallën e dukurisë së këtyre ngjarjeve në vit për frymë që nga Epoka e Errët. Huebner-i zbuloi se, megjithëse numri i përgjithshëm i inovacioneve u rrit në shekullin XX, numri i inovacioneve për frymë arriti kulmin në shekullin XIX.

Një vështrim nga afër i risive botërore të ndodhura para vitit 1914 siguron mbështetje të mëtejshme për të dhënat e mbledhura nga Huebner-it. Nuk teprohet po të thuhet se bota jonë moderne u shpik në vitet e standardit të arit para Luftës së Parë Botërore. Shekulli XX ishte shekulli që rafinoi, përmirësoi, optimizoi, ekonomizoi dhe popullarizoi shpikjet e shekullit XIX. Përmirësimet e mrekullueshme të shekullit të njëzetë na kanë bërë të harrojmë se sa shpikje të vërteta, ato risi që kanë ndryshuar vërtet botën, pothuajse të gjitha erdhën në epokën e artë.

Në librin e tij të njohur, *Zero to One* , Peter Thiel diskuton ndikimin e vizionarëve që janë në gjendje të krijojnë një botë të re përmes prodhimit të një prototipi teknologjik të suksesshëm. Për një prototip punues të një teknologjie të re, kalimi nga"zero në një", siç e cilëson ai, është hapi më i vështirë dhe më domethënës në një shpikje, ndërsa kalimi nga "një në shumë" është një çështje e thjeshtë e prodhimit në masë, marketingut dhe optimizimit të procesit. Ata që janë të dashuruar me konceptin e përparimit mund ta kenë të vështirë të gëlltisin faktin se bota e parave të shëndosha para vitit 1914 ishte bota e zeros në një, ndërsa bota e parave të prodhuara nga qeveria pas vitit 1914 është bota e lëvizjes nga një në shumë. Nuk ka asgjë të gabuar nga lëvizja një në shumë, megjithatë ky vëzhgim na bën të mendojmë se përse, në epokën e sistemit tonë monetar modern, nuk ka pasur shumë transformime të tipit nga zero në një .

Në fakt, pjesa më e madhe e teknologjisë që ne përdorim në jetën tonë moderne u shpik në shekullin e nëntëmbëdhjetë, nën standardin e arit, e financuar me rezervat gjithnjë në rritje, falë kontributit të të gjithë atyre kursimtarëve që ishin në gjendje të ruanin pasurinë e tyre. Më poshtë është një listë e shkurtër e risive më të rëndësishme të asaj periudhe:

-   Ujë i rrjedhshëm i nxehtë dhe i ftohtë, tualete të brendshme shtëpiake, sisteme hidraulike, trajtim i kanalizimeve, ngrohje qendrore:

```{=html}
<!-- -->
```
-   Këto shpikje, të marra si të mirëqena sot nga kushdo që jeton në një shoqëri të civilizuar, ende bëjnë ndryshimin midis jetës dhe vdekjes për shumicën prej nesh. Ato kanë qenë faktori kryesor në eliminimin e shumicës së sëmundjeve infektive në të gjithë globin dhe kanë mundësuar zhvillimin e zonave moderne urbane.

```{=html}
<!-- -->
```
-   Energjia elektrike, motori me djegie të brendshme, sistemet e prodhimit masiv:

```{=html}
<!-- -->
```
-   Shoqëria jonë moderne industriale është ndërtuar rreth përdorimit të energjisë së marrë nga hidrokarburet, pa të cilën asnjë nga strukturat e civilizimit modern nuk do të ishte e mundur. Këto teknologji themelore të energjisë dhe industrisë u shpikën në shekullin XIX.

```{=html}
<!-- -->
```
-   Automjeti, aeroplani, metroja e qytetit, ashensori elektrik:

```{=html}
<!-- -->
```
-   Ne duhet të falënderojmë *la belle époque* për cilësinë e rrugëve të qyteteve tona që nuk janë të mbushura me pleh organik dhe për mundësinë për të udhëtuar nëpër botë. Automjeti u shpik nga Karl Benz në 1885, aeroplani nga vëllezërit Wright më 1906, metroja nga Charles Pearson më 1843, ndërsa ashensori elektrik nga Elisha Otis më 1852.

```{=html}
<!-- -->
```
-   Ndërhyrja në zemër; transplantimi i organeve; apendektomia; inkubatori i foshnjave; rrezatimi terapeutik; anestezia, aspirina, llojet dhe transfuzionet e gjakut, vitaminat, elektrokardiografia, stetoskopi:

```{=html}
<!-- -->
```
-   Kirurgjia dhe mjekësia moderne ia detyrojnë përparimet e tyre më të rëndësishme gjithashtu *la belle époque*. Pas shekujsh aktivitetesh mjekësore kryesisht joproduktive, futja e tualeteve moderne dhe energjisë së besueshme të nxjerrë nga hidro-karburet i kanë lejuar mjekët të transformojnë mënyrën e tra-jtimit dhe mjekimit të pacientëve.

```{=html}
<!-- -->
```
-   Kimikate të derivuara nga nafta, çeliku i inoksit, pleh me bazë azoti:

```{=html}
<!-- -->
```
-   Substancat dhe materialet industriale që e bëjnë të mundur jetën tonë moderne, të gjitha rrjedhin nga risitë transformuese të *la belle époque*, të cilat lejuan industrializimin masiv dhe përhapjen e bujqësisë në një shkallë të gjerë. Plastika dhe të gjitha derivatet e saj janë një produkt i përdorimit të kimikateve që rrjedhin nga nafta.

```{=html}
<!-- -->
```
-   Telefoni, telegrafi pa kabull, regjistrimi i zërit, fotografia me ngjyra, filmat:

```{=html}
<!-- -->
```
-   Ndërsa na pëlqen të mendojmë për epokën tonë moderne si epokën e telekomunikimit masiv, në realitet, shumica e asaj që kemi arritur në shekullin e njëzetë ishte përmirësimi i risive të shekullit të nëntëmbëdhjetë. Kompjuteri i parë ishte ai Babbage, i projektuar më 1833 nga Charles Babbage, por i kompletuar nga djali i tij Henri në vitin 1888. Mund të jetë e tepruar të thuash që interneti dhe gjithçka që përmban ai janë thjesht "zbukurime" të shpikjes së telegrafit në vitin 1843, por kjo gjë ama përmban një bërthamë të së vërtetës. Ishte telegrafi ai që transformoi rrënjësisht shoqërinë njerëzore duke lejuar komunikim pa transport fizik të letrave ose korrierëve. Ky ishte një moment zero në një i telekomunikacionit; gjithçka që pasoi, me mrekullitë e saj të pamohueshme, ishte një përmirësim i vetëm një për shumë.

### Lulëzimi artistik

Kontributi i parasë së shëndetshme në zhvillimin e njerëzimit nuk është i kufizuar vetëm në përparimin shkencor dhe teknologjik; ky kontribut mund të vërehet gjallërisht edhe në botën e artit. Nuk është rastësi që artistët fiorentinë dhe venedikas ishin fenerët e Rilindjes, ashtu si Firence dhe Venecia prezantuan miratimin e një monedhe të shëndoshë në të gjithë Europën. Shkollat baroke, neoklasike, romantike, realiste dhe post‐impresioniste u financuan të gjitha me para të shëndosha nga klientë të pasur, të cilët kishin preferencë shumë të ulët kohore dhe durimin për të pritur për vite, apo edhe dekada, për përfundimin e kryeveprave që kishin për qëllim të mbijetonin për shekuj. Kupolat mahnitëse të kishave të Europës, të ndërtuara dhe zbukuruara gjatë dekadave falë punës së përpiktë të arkitektëve dhe artistëve të pakrahasueshëm si Filippo Brunelleschi dhe Michelangelo, u financuan me para të shëndosha nga klientë me preferencë shumë të ulët kohore. Mënyra e vetme për t'u bërë përshtypje këtyre klientëve ishte ndërtimi i veprave artistike që do të zgjasnin mjaftueshëm për të përjetësuar emrat e tyre si pronarë të koleksioneve të mëdha dhe mbrojtës të artistëve të mëdhenj. Kjo është arsyeja përse Mediçit e Firences mbahen mend më mirë për patronazhin e tyre në art sesa për risitë e tyre në bankë dhe financë, megjithëse këto të fundit mund të jenë shumë më të rëndësishme.

Në mënyrë të ngjashme, veprat muzikore të Bach-ut, Mozart-it, Beethoven-it dhe kompozitorëve të periudhave të Rilindjes, Klasikes dhe Romantike nuk mund të krahasohen me zhurmat e sotme shtazarake të regjistruara në disa minuta, të prodhuara në masë nga studiot që përfitojnë prej shitjeve duke gudulisur instinktet më të ulëta njerëzore. Muzika e epokës së artë i fliste shpirtit të njeriut dhe ishte në gjendje ta zgjonte atë nga gjumi letargjik, duke e shtyrë drejt mendimeve më të larta dhe duke e lehtësuar nga rutina banale e jetës së përditshme. Nga ana tjetër, zhurmat e prodhuara nga muzika e sotme flasin për instinktet më bazike e kafshërore të njeriut, duke e larguar atë nga realiteti i jetës dhe duke e ftuar në kënaqësi të menjëhershme shqisore, pa marrë parasysh pasojat afatgjata ose frymëzimin për ndonjë gjë më të thellë. Ishte një sistem monetar i qëndrueshëm dhe solid që financonte koncertet e Bach-ut në Brandenburg, ndërsa paratë e brishta që kemi sot arrijnë të financojnë kryesisht fenomene muzikore siç është *twerk*-u i Miley Cyrus-it.

Në kohën e parave të shëndosha dhe preferencave kohore të ulëta, artistët punuan në përsosjen e zanatit të tyre në mënyrë që të mund të prodhonin vepra të vlefshme në planin afatgjatë. Ata kaluan vite duke mësuar detajet dhe teknikat e ndërlikuara të punës së tyre, duke e përsosur atë dhe duke shkëlqyer në zhvillimin artistik përtej çdo imagjinate, në mënyrë që të zgjonin habinë e klientëve të tyre dhe të publikut të gjerë. Askush nuk kishte shanse të quhej artist pa pasur shumë vite pune të palodhshme në zhvillimin e zanatit të tyre. Në mënyrë të ngjashme, askush nuk pretendonte të shpjegonte se çfarë ishte arti për audiencën e tyre ose pse veprat e tyre duhet të konsiderohen interesante ose të thella. Bach-u kurrë nuk pretendoi të ishte gjeni dhe nuk e pretendoi kurrë epërsinë e muzikës së tij mbi atë të kompozitorëve të tjerë; në vend të kësaj, ai e kaloi jetën duke e përsosur artin e tij. Për të pikturuar dhe përfunduar kryeveprën e tij, Michelangelo kaloi katër vjet nën tavanin e Kapelës Sistine, duke punuar pjesën më të madhe të ditës dhe me pak ushqim. Ai madje shkroi një poezi për të përshkruar kalvarin e tij të rënde:[^58]

> Nga jeta në këtë strofkë m'u bë gusha si kacek... ashtu si macet nga ujët e ndenjur në Lombardi, apo në çfarëdo vendi tjetër qofshin kush e di - ...dhe barkun deri te mjekra ma sjell:
>
> Mjekra im ngrihet drejt qiellit; dhe zverku im bie mbi shpinë: dukshëm kraharori im stërzgjatet si harpë: si qëndismë plot ngjyrim ma spërkatin fytyrën pikla boje të trashë e të holla.
>
> Kërbishtet e mia barkun tim si leva dërrmojnë: Vithet e mia si nënbishtëz peshën time mbajnë; Këmbët si i dehur, andej-këndej më shkojnë.
>
> Nga para lëkura zgjatet e zvarget; kurse pas, kur përkulem tërhiqet e tendoset sa më shumë; dhe si hark sirian veten përkul unë:
>
> Prandaj i rremë dhe i çuditshëm, e di, është gjykimi i mendjes sime krejt, sepse harku i shtrembër s'qëllon kurrë drejt.
>
> Pra, mundohu atëherë Xhovani, që të më shpëtosh nderin dhe pikturat e mia pa jetë, sepse piktor nuk jam, as ky vend nuk më përket.

Gjenitë e së kaluarës arritën të prodhojnë këto kryevepra, duke përjetësuar emrat e tyre si mjeshtër të artit, vetëm me një përpjekje të përpiktë dhe të pasionuar që zgjati për disa dhjetëvjeçarë. Në epokën e parave moderne, asnjë artist nuk ka preferencë të ulët kohore për të punuar aq shumë ose aq gjatë sa Michelangelo-ja apo Bach-u, për të mësuar siç duhet çdo sekret të profesionit të tyre ose për ta përsosur atë. Një shëtitje e thjeshtë nëpër një galeri arti modern është e mjaftueshme për të na bërë të kuptojmë se si, për të prodhuar vepra moderne, nuk nevojitet më shumë përpjekje ose talent sesa mund të ketë një fëmijë i palëvizshëm. Artistët modernë kanë zëvendësuar mjeshtërinë dhe orët e gjata të praktikës me arrogancën, provokimin, indinjatën dhe zemërimin ekzistencial si mënyra për të nxitur publikun në vlerësimin e artit të tyre, shpesh duke i shtuar pretendimin e shprehjes së idealeve politike, zakonisht të larmisë fëminore marksiste për të dramatizuar thellësinë. E vetmja gjë që mund të thuhet pozitivisht për "artin" modern është se ai është aq i zgjuar sa një shaka e suksesshme. Në pjesën më të madhe të tij dhe procesin e krijimit që e shoqëron atë, nuk ka asgjë të bukur ose veçanërisht të admirueshme: është krijuar për disa orë nga shkarravitës dembelë pa talent, të cilët kurrë nuk janë shqetësuar për të praktikuar profesionin e tyre. Vetëm sqima e lirë, poshtërimi dhe vlerat tronditëse tërheqin vëmendjen ndaj perandorit lakuriq të artit modern dhe vetëm sofistët që duan të duken i japin vlerë kësaj pune duke turpëruar ata që nuk e kuptojnë atë.

Ndërsa paratë qeveritare zëvendësuan paratë e shëndosha, klientët me preferencë të ulët kohore dhe shije të rafinuara u zëvendësuan nga burokratët qeveritarë me agjenda politike po aq të vrazhda sa shija e tyre artistike. Natyrshëm pra, as bukuria dhe as jetëgjatësia nuk kanë më rëndësi, të zëvendësuara me gjepura politike dhe aftësia për të bërë për vete burokratët që kontrollojnë burimet kryesore të financimit në galeritë e mëdha dhe muzetë, të cilat janë kthyer në një monopol të mbrojtur nga qeveria, përfaqësuesit e të cilit kanë fuqinë të ndikojnë në shijen e publikut dhe të përcaktojnë standardet e edukimit artistik. Konkurrenca e tregut të lirë midis artistëve dhe donatorëve tashmë është zëvendësuar me planifikimin e centralizuar nga burokratët e papërgjegjshëm, me rezultate katastrofike të parashikueshme. Në tregjet e lira, fituesit janë gjithmonë ata që ofrojnë mallrat që vlerësohen më mirë nga publiku. Kur qeveria është në krye të vendosjes së fituesve dhe humbësve, roli i arbitrit të shijes dhe bukurisë plotësohet nga lloji i njerëzve që nuk kanë gjetur asgjë më të mirë për të bërë sesa t'u përkushtohen dokumenteve. Suksesi i artit, në vend që të përcaktohet nga njerëzit që kanë arritur të fitojnë pasuri përmes disa gjeneratave të karakterizuara nga inteligjenca dhe preferenca e ulët kohore, përcaktohet nga njerëzit me oportunizmin më të mirë që ngrihen në sistemin politik dhe burokratik. Një njohje kalimtare me këta lloj njerëzish mjafton për t'i shpjeguar kujtdo se si mund të përfundosh në monstruozitetet e artit të sotëm.

Në fushën e tyre të kontrollit, të nxitura nga masa gjithnjë e në rritje e parasë fiat, pothuajse të gjitha qeveritë moderne përcaktojnë buxhete për të financuar artin dhe artistët në media të ndryshme. Por me kalimin e kohës, histori të çuditshme dhe mezi të besueshme janë shfaqur në lidhje me ndërhyrjen e fshehtë të qeverisë në arte për të promovuar agjenda specifike politike. Ndërsa sovjetikët financuan dhe drejtuan "artin" komunist për qëllime politike dhe propagandi-stike, kohët e fundit ka dalë se CIA u kundërpërgjigj duke financuar dhe promovuar veprat e ekspresionistëve abstraktë dhe abuzuesve të kanavacës, si Mark Rothko dhe Jackson Pollock.[^59] Vetëm me para jo të shëndoshë ka qenë e mundur të arrihet një nivel i tillë i katastrofës artistike, ku dy gjigantët më të mëdhenj ekonomikë, ushtarakë dhe politikë në botë kanë promovuar dhe financuar në mënyrë aktive plehra, duke u mbështetur në shijet artistike të njerëzve të interesuar në mënyrë të posaçme për karriera në agjencitë e spiunazhit ose në aparaturat burokratike të Uashingtonit dhe Moskës.

Duke zëvendësuar Mediçit me shijen artistike të burokratëve, rezultati është një botë arti e mbushur me mbeturina me pamje të neveri-tshme, të prodhuara në disa minuta nga dembelë pa talent, që kërkojnë para të shpejtë për të siguruar jetesën. Ata që aspirojnë forma më të larta artistike mashtrohen kështu nga histori të pakuptimta të shpikura vetëm me qëllim që t'u japin kuptim veprave të njerëzve që pretendojnë se janë artistë, por që, për pjesën më të madhe, janë kriminelë të shthurur. "Arti" i Mark Rothkos, i krijuar vetëm në pak orë, iu shit koleksionistëve mendjelehtë që mbanin miliona nga paratë fiat, duke përforcuar qartë konceptin që arti modern tani është skema e pasurimit të shpejtë me joshëse e epokës sonë. Asnjë talent, punë e palodhur ose përpjekje nuk kërkohet nga një artist modern; përkundrazi, mjafton një fytyrë e drejtë dhe një qëndrim prej snobi kur rrëfen për pasurinë e re dhe shtjellimin se përse spërkatja e një kanavace është diçka më shumë se një spërkatje e shëmtuar dhe e pamenduar e bojës dhe se si paaftësia e tyre për të kuptuar një punë arti të pashpjegueshme mund të rregullohet lehtësisht me një kontroll të trashësisë së vajit mbi pikturë.

Befasuese nuk është vetëm epërsia e plehrave si ajo e Rothkos, tipike e botës së artit modern; është mungesa e dukshme e kryeveprave të mëdha që mund të krahasohen me veprat madhështore të së kaluarës. Çdokush mund ta vërejë lehtësisht se sot nuk krijohen vepra arti madje të krahasueshme nga larg me Kapelën Sistine, as kryevepra që mund të qëndrojnë krahasuar me pikturat përrallore të Leonardos, Raphael-it, Rembrandt-it, Caravaggio-s ose Vermeer-it. Kjo është edhe më e habitshme duke pasur parasysh se përparimet e ditëve moderne në teknologji dhe industrializim mund ta bëjnë prodhimin e veprave të tilla artistike shumë më të lehtë për t'u realizuar sesa në epokën e artë.

Nëse admirimi i Kapelës Sistine lë ndonjë spektator pa fjalë, çdo shpjegim i mëtejshëm i historisë së saj, i procesit të realizimit, i gjithçkaje që përmban, do ta shndërrojë atë habi në një vlerësim të thellësisë së mendimit, artizanatit, punës së vështirë që është dashur për të. Para se rilindja të arrinte famën botërore, edhe kritikët më të menduar të artit do të kishin injoruar një nga pikturat e tij të braktisura në trotuar, aq më pak do ta kishin vërejtur atë ose do të ishin munduar ta merrnin dhe ta varnin në murin e shtëpisë së tyre. Përfaqësime të tilla u bënë "art" vetëm pasi një rreth kritikësh teveqelë kaluan orë të panumërta duke diskutuar dhe promovuar ato vepra. Me imitim, duke pretenduar se i kishin kuptuar më thellë ato kanavaca, parazitët dhe të pasurit e rinj do të fillonin të shpenzonin male me para për t'i blerë ato.

Gjatë viteve ka pasur shumë anekdota të maskarenjve që zgjidhnin objekte në mënyrë të rastësishme dhe i shpërndanin ato në sallat e muzeve moderne të artit në mënyrë që të mashtronin vizitorët; fakti që shumë prej tyre përfunduan duke i admiruar, nxjerr në pah zbrazëtinë e plotë të shijes artistike që dallon kohën tonë. Por mbase nuk ka një nderim më të përshtatshëm për vlerën e artit modern sesa ai i bërë në mënyrë të pavullnetshme nga pastruesit e ekspozitave të artit në të gjithë botën, të cilët, duke demonstruar ndjeshmëri dhe përkushtim të admirueshëm ndaj punës së tyre, kanë hedhur në mënyrë të përsëritur instalime të "çmuara" të artit modern në koshat e plehrave, vendi ideal të cilit i përkasin. Disa nga "artistët" më ikonë të epokës sonë, të tillë si Damien Hirst, Gustav Metzger, Tracey Emin dhe dyshja italiane Sara Goldschmied dhe Eleonora Chiara, kanë marrë këtë vlerësim kritik nga pastruesit që dolën më të mprehtë sesa pasaniku i ri dhe i pasigurt që shpenzoi miliona dollarë për ato që hodhën këta pastrues.

Në këtë pikë, mund të ngrihet një tezë për të injoruar gjithë këtë shkarravitje të pavlefshme si thjesht një turp i financuar nga qeveria për epokën tonë dhe të shohim më tej drejt gjërave të vlefshme. Në fund të fundit, askush nuk do të gjykonte një vend si Amerika vetëm nga sjellja e burokratëve të saj të paaftë dhe ndoshta nuk duhet ta gjykojmë kohën tonë nga puna e punonjësve të qeverisë që tjerrin hi-stori për kanavaca të pavlera, sikur të ishin arritje artistike. Megjithatë, edhe duke vepruar kështu, ne ende nuk do të jemi në gjendje të mbajmë një qiri për madhështinë e së kaluarës. Në librin *From Dawn to Decadence*, një kritikë shkatërruese e kulturës moderne "popullore", autori Jacques Barzun arrin në përfundimin: "E gjithë ajo që ka krijuar shekulli 20 është rezultati i një aktiviteti përsosjeje nga ANALIZA ose kritika, imitimi dhe parodia e së kaluarës." Puna e Barzun-it ka lënë gjurmë të thellë, sepse përmban një të vërtetë të madhe dë-shpëruese: sapo të kapërcehet paragjykimi i natyrshëm për të besuar në pashmangshmërinë e progresit, nuk ka shpëtim nga përfundimi se ky yni është një brez, në kulturë dhe në përsosje, shumë më i ulët se ai i mëparshëm. Ne jemi në të njëjtën gjendje në të cilën u gjendën romakët e lashtë të perandorisë së vonë, të llastuar nga shpenzimet e mëdha të Dioklecianit dhe të dehur para spektakleve barbare të Koloseut; ashtu si ata, ne nuk jemi në gjendje të bëjmë krahasimin më të vogël me burrat e mëdhenj të epokës së Cezarit që fituan monedha ari me punë të palodhur.

### Sistemi informativ i kapitalizmit

F[unksioni] kryesor i parave si një mjet këmbimi, është që t'u mundësojë aktorëve ekonomikë të bëjnë planifikime dhe llogaritje ekonomike. Ndërsa prodhimi ekonomik lëviz nga një nivel primitiv, aktivitetet e shkëmbimit, prodhimit dhe konsumit bëhen gjithnjë e më të ndërlikuara në mungesë të një reference me të cilën mund të krahasohet vlera e mallrave të ndryshme. Funksioni i tretë i rëndësishëm i parave, pas atij si një mjet këmbimi dhe një depo vlere, është që të jetë një njësi llogarie. Për të kuptuar rëndësinë e kësaj karakteristike për një sistem ekonomik, ne duhet të kthejmë vështrimin atje ku njerëzit e mençur kërkojnë të kuptojnë pyetjet ekonomike: i drejtohemi punës së ekonomistëve austriakë, të cilët sot nuk jetojnë më.

"The Use of Knowledge in Society" , nga Friedrich Hayek, është pa dyshim një nga studimet më të rëndësishme ekonomike që është shkruar ndonjëherë. Ndryshe nga kërkimet akademike moderne, të cilat janë teorike, të vështira për t'u kuptuar, të parëndësishme e të shfletuara nga shumë pak njerëz, të njëmbëdhjetë faqet e këtij punimi vazhdojnë të lexohen gjerësisht 70 vjet pas botimit të tij, duke ushtruar një ndikim të qëndrueshëm në bizneset dhe jetën e shumë njerëzve në të gjithë botën. Shembulli më i shkëlqyeshëm i kësaj është Wikipedia, një nga faqet më të rëndësishme në internet dhe inkubatori më i madh i njohurive i mbledhur ndonjëherë në historinë njerëzore: themeluesi i saj, Jimmy Wales, tha se ai e krijoi idenë menjëherë pasi lexoi punën e Hayek-ut dhe shpjegimin e tij mbi konceptin e dijes.

Në atë tekst Hayek-u shpjegon se, ndryshe nga trajtimet popullore dhe elementare të kësaj teme, problemi ekonomik nuk është thjesht problemi i alokimit të burimeve dhe produkteve, por më saktë, pro-blemi i alokimit të tyre duke përdorur njohuri që nuk jepet e plotë në tërësinë e saj ndaj asnjë individi ose entiteti të vetëm. Njohja ekonomike mbi kushtet e prodhimit, disponueshmërinë relative, bo-llëkun e faktorëve të prodhimit si dhe të preferencave të individëve, nuk është as objektive dhe as e njohur plotësisht nga një njësi e vetme. Përkundrazi, për nga vetë natyra e saj, ajo *shpërndahet* dhe u përket njerëzve bazuar në vendimet e tyre individuale: mendja e çdo qenieje njerëzore, në fakt, është e predispozuar për të mësuar dhe kuptuar info-rmacionin më të rëndësishëm ekonomik. Njerëzve tepër inteligjentë dhe punëtorë do t'u duhen dekada për të mësuar të vërtetat ekonomike të industrive të tyre, në mënyrë që të arrijnë pozicione autoriteti mbi proceset e prodhimit të një të mire të vetme. Është e pakonceptueshme që të gjitha këto vendime individuale të grumbullohen në mendjen e një individi që kryen llogaritjet për të gjithë. Nga ana tjetër, nuk është e nevojshme të përpiqesh ta përqendrosh të gjithë njohurinë në duart e një vendimmarrësi të vetëm.

Në një sistem ekonomik të tregut të lirë, çmimet janë njohuri dhe sinjale që komunikojnë informacionin. Çdo individ është në gjendje të marrë vendimet e tij vetëm duke ekzaminuar çmimet e mallrave përkatëse, të cilat përcjellin të gjitha kushtet e tregut dhe realitetet në një ndryshore të vetme thelbësore. Nga ana tjetër, vendimet e secilit individ do të luajnë një rol në formësimin e çmimit. Asnjë autoritet qendror nuk mund të mbledhë kurrë të gjithë informacionin që kontribuon në formimin e një çmimi ose të mundohet të zëvendësojë funksionin e tij.

Për të kuptuar pikëpamjen e Hayek-ut, imagjinoni që një tërmet dëmton rëndë infrastrukturën e një vendi që është prodhuesi kryesor në botë i një malli të caktuar, siç ndodhi në vitin 2010 në Kili, prodhuesi më i madh në botë i bakrit. Tërmeti goditi një rajon me miniera të shumta bakri, duke shkaktuar dëme edhe në portin detar nga i cili eksportohet bakri. Reduktimi i furnizimit të bakrit në tregjet botërore bëri që menjëherë çmimi i tij të rritet në 6.2%.[^60] Kushdo në botë që ishte i përfshirë në tregun e bakrit do të prekej nga kjo ngjarje; megjithatë, për të marrë vendime ata nuk kishin nevojë të dinin çdo gjë në lidhje me tërmetin, Kilin dhe kushtet e tregut. Vetë rritja e çmimit përmbante të gjitha informacionet përkatëse që u nevojiteshin. Të gjitha firmat që kërkonin bakër tashmë kishin një nxitje për të kërkuar sasi më të vogël të tij, për të vonuar blerjet e nevojshme dhe për të gjetur mallra zëvendësuese. Nga ana tjetër, të gjitha kompanitë prodhuese u nxitën për të prodhuar sasi më të mëdha për të përfituar nga çmimet më të larta dhe për të pasur fitime shtesë.

Me rritjen e thjeshtë të çmimit, të gjithë aktorët e përfshirë në industrinë e bakrit stimulohen të veprojnë në mënyrë që të lehtësojnë pasojat negative të tërmetit: prodhuesit ofrojnë më shumë ndërsa konsumatorët kërkojnë më pak. Si rezultat, mungesa e shkaktuar nga tërmeti nuk është aq shkatërruese sa mund të ishte fillimisht dhe të ardhurat shtesë nga rritja e çmimeve mund të ndihmojnë minatorët të rindërtojnë infrastrukturën e tyre. Brenda disa ditësh, çmimi bakrit u kthye përsëri në normalitet. Në saje të tregjeve globale gjithnjë e më të integruara dhe më të mëdha, ngjarje të tilla shkatërruese po bëhen më pak ndikuese se kurrë, pasi prodhuesit e tregjeve kanë thellësinë dhe likuiditetin për t'i kaluar shpejt me më pak rrëmujë.

Për të kuptuar fuqinë e çmimeve si një metodë e komunikimit të njohurive, imagjinoni që një ditë para tërmetit e gjithë industria globale e bakrit kishte pushuar së qeni një organizëm tregtar dhe në vend të kësaj u caktua që të ishte vendosur nën komandën e një agjencie të specializuar ose, me fjalë të tjera, se prodhimi kishte filluar të alokohej pa ndonjë mbështetje nga çmimet. Si do të kishte reaguar një agjenci e tillë ndaj tërmetit? Nga të gjithë prodhuesit e bakrit në të gjithë botën, si do të vendosnin ata se cilët prodhues duhet të rrisin prodhimin e tyre dhe me sa? Në një sistem çmimesh, administrata e secilës firmë përpunon vlerësimet e saj, duke arritur në zgjidhjen më efikase të prodhimit, bazuar në çmimet e lëndës së parë dhe të gjithë faktorëve të përfshirë në procesin e prodhimit që ajo manaxhon. Shumë profesionistë punojnë për dekada në një kompani për të arritur në këto përgjigje me ndihmën e çmimeve dhe e njohin kompaninë e tyre shumë më tepër sesa planifikuesit qendrorë, të cilët, përkundrazi, nuk mund të mbështeten në çmimet e tregut. Më tej, si do të vendosin planifikuesit se cilët konsumatorë të bakrit duhet të ulin konsumin e tyre dhe me sa, pa ditur preferencat e tyre?

Pavarësisht se sa të dhëna dhe sa njohuri objektive mund të mbledhë agjencia, ajo kurrë nuk do të ketë qasje në të gjitha njohuritë e shpërndara në vendimet e secilit individ, as të dijë preferencat dhe vlerësimet e tyre. Pra, çmimet nuk janë thjesht një mjet që u jep kapitalistëve mundësinë që të fitojnë; ato janë sistemi i informacionit të prodhimit ekonomik, komunikojnë njohuri në të gjithë botën dhe koordinojnë procese komplekse prodhimi. Çdo sistem ekonomik që përpiqet të përjashtojë çmimet do të shkaktojë prishjen e plotë të akti-vitetit ekonomik dhe do ta kthejë shoqërinë njerëzore përsëri në një gjendje primitive.

Çmimet janë i vetmi mekanizëm që lejon tregtinë dhe speciali-zimin të konkretizohen në një ekonomi tregu. Pa përdorimin e çmimeve, njerëzit nuk mund të përfitojnë nga ndarja e punës dhe specializimit përtej një shkalle shumë të vogël. Tregtia u lejon pro-dhuesve të rrisin standardet e tyre të jetesës përmes specializimit në mallra mbi të cilat ata kanë një përparësi krahasuese - mallra që ata mund t'i prodhojnë me një kosto relativisht më të ulët. Vetëm me çmime të sakta të shprehura në një mjet të përbashkët shkëmbimi është e mundur që njerëzit të identifikojnë përparësinë e tyre krahasuese dhe të specializohen. Vetë specializimi, i udhëhequr nga sinjalet e çmimeve, do t'i shtyjë prodhuesit të përmirësojnë më tej efikasitetin e prodhimit përmes përmirësimit të teknikave të përdorura dhe, mbi të gjitha, duke grumbulluar kapital posaçërisht për të. Në fakt, edhe pa ndryshime të qenësishme në kostot relative, specializimi do të lejojë secilin prodhues të grumbullojë kapital të përshtatshëm për prodhim dhe njëkohësisht të rrisë produktivitetin marxhinal për të, duke stimuluar vazhdimisht tregtinë dhe shkëmbimet me ata që kryejnë të njëjtin proces për t'u specializuar në prodhimin e mallrave të tjera.

### Socializmi në tregun e kapitalit

Ndërsa shumica e njerëzve e kuptojnë rëndësinë e sistemit të çmimeve për ndarjen e punës, shumë pak kuptojnë rolin thelbësor që ai luan në grumbullimin dhe alokimin e kapitalit, për të cilin ne duhet t'i drejtohemi punës së Mises-it për të gjetur një shpjegim. Në librin e tij të vitit 1922, *Socialism*, Mises-i shpjegoi arsyen kryesore pse sistemet socialiste janë gjithmonë të dënuara të dështojnë, duke demonstruar se si, në kundërshtim me mendimin e përbashkët, ky nuk është thjesht një problem nxitjesh ekonomike (Pse duhet të punojë dikush, nëse të gjithë do të marrin të njëjtat shpërblime, pavarësisht nga përpjekja?). Duke qenë se në vendet socialiste mungesa e përkushtimit ndaj punës së dikujt dënohej zakonisht me vdekje ose burgim, problemi i nxitjeve mund të konsiderohej i zgjidhur, pavarësisht se sa e përgjakshme ishte zgjidhja. Në shekullin kur regjimet socialiste në të gjithë botën kishin vrarë rreth 100 milionë njerëz[^61], kërcënimi i këtij dënimi kishte provuar qartë vetveten dhe nxitjet për të punuar ishin bërë ndoshta më të forta sesa nën sistemin kapitalist. Prandaj, Mises-i ishte i pari që shpjegoi saktësisht se socializmi do të dështonte edhe nëse krijimi i "njeriut të ri socialist", do zgjidhte me sukses problemin e nxitjeve. E meta fatale e socializmit që Mises-i paraqiti ishte se, pa një mekanizëm çmimesh që shfaqet në një treg të lirë, socializmi do të kishte dështuar në llogarinë ekonomike, veçanërisht në shpërndarjen e mallrave kapi-tale[^62]. Siç u diskutua më sipër, prodhimi i kapitalit përfshin metoda të përparuara e të sofistikuara prodhimi, horizonte më të gjata kohore dhe një numër më të madh të mallrave të ndërmjetme të prodhuara posaçërisht që të bëhen pjesë e procesit të prodhimit të mallrave të ko-nsumit përfundimtar në një kohë të ardhshme. Strukturat e sofistikuara të prodhimit shfaqen vetëm falë një rrjeti të ndërlikuar të llogaritjeve individuale nga prodhuesit e çdo malli kapital dhe konsumator, duke blerë dhe shitur inputet dhe outputet me njëri-tjetrin[^63]. Alokimi më produktiv përcaktohet vetëm përmes mekanizmit të çmimeve që lejon përdoruesit më produktivë të mallrave kapitale të ofrojnë më shumë para për to. Oferta dhe kërkesa e mallrave kapitale del nga ndërveprimi i prodhuesve dhe konsumatorëve dhe vendimet e tyre përsëritëse.

Në një sistem socialist, qeveria zotëron dhe kontrollon mjetet e prodhimit, duke e bërë atë blerësin dhe shitësin e vetëm të të gjitha mallrave kapitale në ekonomi. Ky centralizim mbyt funksionimin e një tregu aktual, duke i bërë të pamundura të gjitha ato vendime të mençura dhe të matura, të marra në bazë të çmimeve që formohen në të. Pa një treg në të cilin aktorët e pavarur mund të shprehin ofertat për të përfituar kapital, nuk mund të ketë çmim për kapitalin në përgjithësi ose për mallrat individuale të kapitalit. Pa çmimet e mallrave kapitale që pasqyrojnë ofertën dhe kërkesën e tyre relative, nuk ka asnjë mënyrë racionale për të përcaktuar përdorimet më produktive të kapitalit, as për të përcaktuar se sa të prodhohet nga secila e mirë kapitale. Prandaj, në një botë në të cilën qeveria zotëron fabrikën e çelikut, si dhe të gjitha fabrikat që do të përdorin çelikun në prodhimin e mallrave të ndryshëm të konsumit dhe kapitalit, nuk mund të shfaqet asnjë çmim për çelikun, ose për mallrat që prodhohen prej tij dhe, kësisoj, nuk ka asnjë informacion se cilat përdorime të çelikut janë më të rëndësishmet dhe më të vlefshmet. Si mund ta vendosë qeveria nëse sasitë e saj të kufizuara të çelikut duhet të përdoren në prodhimin e makinave ose trenave, duke pasur parasysh se ajo gjithashtu zotëron fabrikat e makinave dhe të trenave dhe mundet t'u imponojë qytetarëve sa makina dhe trena mund të kenë? Pa një sistem çmimesh që ndihmon qytetarët të vendosin midis trenave dhe makinave, nuk ka asnjë mënyrë për të ditur se cila është ndarja më e mirë dhe se ku do të ishte më i nevojshëm çeliku. Mbledhja e preferencave të qytetarëve përmes sondazheve do të ishte një ushtrim krejtësisht i pakuptimtë sepse, pa një çmim që pasqyron koston reale të mundësive, zgjedhjet e njerëzve do të ishin po aq të pakuptimta. Një studim pa çmime do të zbulonte se të gjithë do të donin Ferrarin, megjithatë, duke pasur parasysh çmimin, shumë pak do ta zgjidhnin Ferrarin. Planifikuesit qendrorë kurrë nuk mund të dinë preferencat e secilit individ dhe as të ndajnë burime në mënyrën që plotëson më mirë nevojat e atij individi.

Më tej, kur qeveria zotëron të gjitha inputet në të gjitha proceset e prodhimit të ekonomisë, mungesa e një mekanizmi çmimi e bën prakti-kisht të pamundur koordinimin e prodhimit të mallrave të ndryshme kapitale në sasitë e duhura, në mënyrë që të lejojë funksionimin e të gjitha fabrikave. Mungesa është pika fillestare e ekonomisë: meqenëse nuk është e mundur të kesh burime ose të prodhosh mallra në sasi të pakufizuar, është gjithmonë e nevojshme të bësh zgjedhje midis përdorimeve alternative; për shembull, alokimi i kapitalit, tokës dhe punës për prodhimin e çelikut duhet të bëhet në kurriz të mundësisë së prodhimit të sasive më të mëdha të bakrit. Në një treg të lirë, ndërsa fabrikat konkurrojnë për blerjen e bakrit dhe të çelikut, ato krijojnë mungesë dhe bollëk në këto tregje, ndërsa çmimet lejojnë që prodhu-esit e bakrit dhe të çelikut të konkurrojnë për burimet që i prodhojnë ato. Nga ana tjetër, një planifikues qendror nuk është plotësisht i vetë-dijshëm për këtë rrjet preferencash dhe kostosh oportune, të trenave, makinave, bakrit, çelikut, fuqisë punëtore, kapitalit dhe tokës. Pa çmime, nuk ka asnjë mënyrë për të llogaritur se si të alokohen këto burime për të prodhuar produkte optimale dhe kjo, herët a vonë, do të çojë në një kolaps të plotë të prodhimit.

E megjithatë, e gjithë kjo është vetëm një aspekt i problemit të llogarisë ekonomike, që ka të bëjë thjesht me prodhimin e mallrave ekzistuese në një treg të qëndrueshëm. Problemi është shumë më i theksuar kur mendohet se asgjë nuk është e qëndrueshme në lidhje me njerëzit, pasi ata gjithmonë kërkojnë të përmirësojnë gjendjen e tyre ekonomike, të prodhojnë mallra të reja dhe të gjejnë mënyra më të mira për t'i prodhuar ato. Impulsi njerëzor gjithnjë i pranishëm për të rregulluar, përmirësuar dhe për të shpikur paraqet problemin më të vështirë të socializmit. Edhe nëse sistemi qendror i planifikimit do të ishte në gjendje të manaxhonte një ekonomi të qëndrueshme, ai do të ishte i pafuqishëm në akomodimin e ndryshimeve dhe sipërmarrjes. Si mundet që një sistem socialist të bëjë llogaritjet për teknologjitë dhe inovacionet që nuk ekzistojnë? Si mund të alokohen faktorët e prodhimit për to, kur ende nuk ka tregues nëse këto produkte mund të funksionojnë?

> "Ata që ngatërrojnë sipërmarrjen me manaxhimin mbyllin sytë ndaj problemit ekonomik. Sistemi kapitalist nuk është një sistem manaxhimi; është një sistem sipër-marrës."
>
> --- *Ludwig von Mises*[^64]

Qëllimi i këtij interpretimi nuk është argumentimi kundër sistemit ekonomik socialist: asnjë i rritur i vetëdijshëm sot nuk do t'i jepte besim një sistemi që ka dështuar kudo që është përjetuar, në një mënyrë totale, katastrofike dhe të përgjakshme. Çështja është më tepër të shpjegojmë qartë ndryshimin midis dy mënyrave të alokimit të kapitalit dhe marrjes së vendimeve të prodhimit: përmes çmimeve dhe planifikimit. Edhe pse shumica e vendeve të botës sot nuk kanë një bord qendror planifikimi përgjegjës për shpërndarjen e drejtpërdrejtë të mallrave kapitale, ekziston një bord qendror planifikimi për tregun më të rëndësishëm nga të gjithë: tregu i kapitalit. Me treg të lirë kuptojmë një treg në të cilin blerësit dhe shitësit janë të lirë të bëjnë transaksione në kushtet e përcaktuara vetëm prej tyre dhe ku hyrja dhe dalja në treg janë të lira: asnjë palë e tretë nuk i kufizon shitësit ose blerësit që të hyjnë në treg dhe asnjë palë e tretë nuk subvencionon blerësit dhe shitësit, të cilët nuk mund të bëjnë transaksione në treg. Asnjë vend në botë nuk ka një treg kapitali që i ka këto karakteristika sot.

Në një ekonomi moderne tregjet e kapitalit përbëhen nga tregjet e fondeve të huazueshme. Ndërsa struktura e prodhimit bëhet më e ndërlikuar dhe afatgjatë, individët nuk i investojnë më kursimet e tyre, por i japin ato hua përmes institucioneve të ndryshme drejt bizneseve të specializuara në prodhim. Norma e interesit është çmimi që huadhënësi merr për fondet e tij dhe çmimi që huamarrësi paguan për t'i marrë ato.

Në një treg të lirë për fonde të huazueshme, sasia e këtyre fondeve të ofruara, si të gjitha kurbat e ofertës, rritet me rritjen e normës së interesit. Me fjalë të tjera, sa më e lartë të jetë norma e interesit, aq më shumë njerëz janë të prirur të kursejnë dhe t'u ofrojnë kursimet e tyre sipërmarrësve dhe firmave. Nga ana tjetër, kërkesa për kredi është e lidhur në mënyrë të zhdrejtë me normën e interesit, që do të thotë se sipërmarrësit dhe kompanitë do të duan të marrin më pak hua kur rritet norma e interesit.

Norma e interesit në një treg të lirë për kapitalin është pozitive, sepse preferenca kohore pozitive e njerëzve nënkupton dëshirën për të mos u ndarë me paranë, nëse nuk marrim më shumë prej saj në të ardhmen. Një shoqëri me shumë individë me preferencë të ulët kohore ka të ngjarë të ketë mjaft kursime; kjo zvogëlon normën e interesit të tregut me të cilën kapitali arrin te kompanitë të cilat, duke investuar, kanë mundësinë e gjenerimit të rritjes ekonomike në të ardhmen. Me rritjen e preferencës kohore të shoqërisë, njerëzit ka më pak të ngjarë të kursejnë, normat e interesit do të ishin të larta dhe prodhuesit do gjenin më pak kapital për të marrë hua. Shoqëritë që jetojnë në paqe me të drejta të sigurta pronësore dhe një shkallë të madhe të lirisë ekonomike ka të ngjarë të zhvillojnë preferencë të ulët kohore. Një ekonomist tjetër austriak, Eugen von Böhm‐Bawerk, madje argumentoi se norma e interesit në një komb reflekton nivelin e tij kulturor: sa më e lartë të jetë inteligjenca dhe forca morale e një populli, aq më shumë kursejnë ata dhe aq më e ulët është norma e interesit.

Por kjo nuk është mënyra se si funksionon një treg kapitali në çdo ekonomi moderne sot, për shkak të bankës qendrore mo-derne dhe ndërhyrjes së saj të pandërprerë në tregjet më delikate. Bankat qendrore përcaktojnë normën e interesit dhe sasinë e fondeve të huazueshme përmes një larmie mjetesh monetare, duke vepruar përmes kontrollit të tyre të sistemit bankar.[^65]

Për të kuptuar financën moderne, së pari duhet të dini se bankat krijojnë para sa herë që japin hua. Në një sistem bankar fraksional të ngjashëm me atë të sotmin, bankat jo vetëm që japin hua kursimet e klientëve të tyre, por gjithashtu kërkojnë edhe depozitat e tyre. Me fjalë të tjera, depozituesi mund të kërkojë paratë në çdo kohë, ndërkohë që një përqindje e madhe e atyre parave i është huazuar dikujt tjetër. Duke i dhënë paratë huamarrësit dhe duke i mbajtur ato në dispozicion të depozituesit, nga ana tjetër banka krijon para të reja dhe kjo përkthehet në një rritje të ofertës së parave. Ky mekanizëm qëndron në themel të marrëdhënies midis ofertës së parave dhe normave të interesit: normat e interesit në rënie shoqërohen me një rritje të huave, ose krijimin e parave dhe për këtë arsye një rritje të ofertës së parave. Nga ana tjetër, një rritje e normave të interesit shkakton një ulje të huadhënies dhe tkurrje të ofertës së parave, ose të paktën një ulje të ritmit të rritjes së saj.

### Ciklet e biznesit dhe krizat financiare

Ndërsa në një treg të lirë për kapital oferta e fondeve të huazueshme përcaktohet nga pjesëmarrësit e tregut që vendosin të japin hua bazuar në normën e interesit, në një ekonomi me një bankë qendrore dhe sistem të rezervës së pjesshme, sasia e fondeve të huazuara drejtohet nga një komision ekonomistësh nën ndikimin e politikanëve, bankierëve, ekspertëve televizivë dhe, ndonjëherë, në mënyrë spektakolare, nën ndikimin e gjeneralëve ushtarakë.

Një kuptim themelor i teorisë ekonomike do t'i bëjë rreziqet që lidhen me kontrollin e çmimeve të qarta dhe të kuptueshme. Nëse një qeveri vendos të rregullojë çmimin e mollëve dhe ta parandalojë atë nga luhatja, rezultati do të jetë një mungesë ose një tepricë e produktit me pasojë dëmtimin e shoqërisë. Diçka e ngjashme ndodh në tregjet e kapitalit, por efektet janë shumë më shkatërruese pasi prekin çdo sektor të ekonomisë, sepse kapitali përfshihet në prodhimin e çdo të mire ekonomike.

Së pari është e rëndësishme të kuptohet dallimi midis fondeve të huazueshme dhe të mirave kapitale. Në një ekonomi të tregut të lirë me para të shëndosha, kursimet janë rezultat i heqjes dorë nga kënaqësia e menjëhershme. Paratë që depozitohen në një bankë si kursime janë, në fakt, para të zbritura nga konsumi nga njerëzit që parapëlqejnë të arrijnë përfitime më të mëdha në të ardhmen. Shuma e kursimeve të grumbulluara përkon me shumën e fondeve në dispo-zicion që sipërmarrësit mund të marrin hua. Disponueshmëria e të mirave kapitale është e lidhur pazgjidhshmërisht me zvogëlimin e konsumit: burimet fizike aktuale, fuqia punëtore, toka e mallrat kapi-tale do të kalojnë nga përdorimi në prodhimin e mallrave të konsumit përfundimtar në atë të mallrave kapitale. Në terma më të thjeshtë, punëtori marxhinal do të nxitet për të lëvizur nga shitësi i makinave drejt një pozicioni në fabrikën e prodhimit të makinave; në këtë rast, fara proverbiale e misrit do të mbillet për të prodhuar fara të reja, në vend që të konsumohet. Mungesa është pika themelore e fillimit të të gjitha ekonomive dhe implikimi i saj më i rëndësishëm është nocioni se gjithçka ka një kosto oportune. Në tregun e kapitalit, kostoja oportune e kapitalit është konsumi që shtyhet dhe kostoja oportune e konsumit është investimi prej të cilit hiqet dorë. Norma e interesit është çmimi që rregullon këtë marrëdhënie: ndërsa njerëzit kërkojnë më shumë investime, norma e interesit rritet, duke nxitur më shumë kursime. Kur norma e interesit bie, ajo nxit investitorët të angazhohen në më shumë investime, por edhe të investojnë në metoda teknologjike më të përparuara të prodhimit me një horizont më të gjatë kohor. Pra, një normë më e ulët interesi lejon përfshirjen e metodave të prodhimit që janë më të gjata dhe më produktive: shoqëria kalon nga peshkimi me kallama te peshkimi me anije të mëdha.

Ndërsa një ekonomi përparon dhe bëhet gjithnjë e më e sofistikuar, lidhja midis kapitalit fizik dhe tregut të fondeve të huazueshme nuk ndryshon, por bëhet më e paqartë dhe e ngatërruar në mendjet e njerëzve. Një ekonomi moderne me një bankë qendrore është e ndërtuar mbi shpërfilljen e këtij kompromisi themelor dhe supozimin se bankat mund të financojnë investime me para të reja pa u dashur që konsumatorët të heqin dorë nga konsumi. Lidhja midis kursimeve dhe fondeve të huazuara humbet deri në pikën që ajo nuk mësohet më në librat shkollorë të ekonomisë[^66], aq më pak duke përmendur pasojat katastrofike të shpërfilljes së saj.

Kur banka qendrore administron ofertën e parasë dhe normën e interesit, do të ketë në mënyrë të pashmangshme një mospërputhje midis kursimeve dhe fondeve të huazuara. Bankat qendrore zakonisht përpiqen të nxisin rritjen ekonomike, investimet dhe konsumin, duke rritur ofertën e parave dhe duke ulur normën e interesit; rezultati i pashmangshëm i kësaj nxitjeje është një sasi më e madhe e fondeve të huazuara sesa e kursimeve. Me këto norma interesi artificialisht të ulëta, kompanitë kanë më shumë borxh sesa fondet që janë kursyer në të vërtetë dhe që duhet të jenë në gjendje të financojnë investimet e tyre. Me fjalë të tjera, vlera e konsumit të shtyrë është më e vogël se vlera e kapitalit të huazuar. Pa sasinë e nevojshme të kursimeve reale, kapitali, toka dhe fuqia punëtore që lëvizin nga fazat e prodhimit më afër konsumit në fazat e lidhura me mallrat kapitale të një rendi më të lartë, janë të pamjaftueshme. Në fund të fundit, nuk ka drekë falas dhe nëse konsumatorët kursejnë më pak, do të ketë më pak kapital në dispozicion për investitorët. Krijimi i copave të reja të letrës për të kompensuar mungesën e kursimeve nuk e rrit si me magji stokun e kapitalit fizik në shoqëri; vetëm zhvlerëson ofertën ekzistuese të parave dhe shtrembëron çmimet.

Kjo mungesë e kapitalit nuk është menjëherë e dukshme, sepse bankat tregtare dhe banka qendrore mund të lëshojnë mjaftueshëm para për huamarrësit - kjo është, në fund të fundit, përfitimi kryesor i përdorimit të parave jo të shëndetshme. Në një ekonomi me para të shëndoshë, një manipulim i tillë i çmimit të kapitalit do të ishte i pamundur: sa më shpejt që norma e interesit të ulët në mënyrë artificiale, mungesa e kursimeve në banka do të reflektohej në uljen e kapitalit në dispozicion të huamarrësve, duke çuar në një rritje në normën e interesit; nga ana tjetër, kjo do të ulte kërkesën për kredi duke rritur kursimet dhe duke e kthyer situatën në kushtet e ekuilibrit.

Paraja e keqe e bën të mundur një manipulim të tillë, por vetëm për një kohë të shkurtër, natyrisht, duke pasur parasysh që realiteti i kushteve themelore nuk mund të mashtrohet përgjithmonë. Normat artificialisht të ulëta të interesit dhe paratë e tepërta të emetuara mashtrojnë prodhuesit, duke i shtyrë ata drejt një procesi prodhimi që kërkon më shumë burime kapitale sesa ato që janë në dispozicion. Krijimi i parave të reja, të pambuluara nga kursimet reale, fillimisht i shtyn prodhuesit të marrin hua të reja, duke i mashtruar ata në blerjen e mallrave kapitale që janë të nevojshme për procesin e prodhimit. Ndërsa prodhuesit garojnë për të marrë më pak burime sesa prisnin të gjenin, çmimet e mallrave kapitale fillojnë të rriten. Kjo është pika në të cilën manipulimi bëhet i qartë, duke çuar në kolaps të njëkohshëm të disa investimeve kapitale, të cilat papritmas bëhen të padobishme me çmimet e reja të të mirave kapitale. Këto nisma janë ato që Mises-i i quajti *keqinvestime* - investime që nuk do të ishin ndërmarrë pa shtre-mbërimet në tregun e kapitalit dhe përfundimi i të cilave nuk është më i qëndrueshëm për shkak të shpërndarjes së gabuar të burimeve që kanë ndodhur. Ndërhyrja e bankës qendrore, megjithëse nuk është në gjendje të rrisë kapitalin efektiv të disponueshëm, mashtron kompanitë në llogaritjet e tyre ekonomike duke nxitur këto investime të këqija, të cilat në thelb janë një humbje e padobishme e kapitalit. Pezullimi i këtyre projekteve në të njëjtën kohë shkakton një rritje të papunësisë në të gjithë ekonominë. Dështimi i njëkohshëm i ekonomisë në tërësi nga bizneset e sforcuara e të tendosura nga këto rrethana cilësohet ndryshe si recesion.

Vetëm duke kuptuar strukturën e kapitalit dhe mënyrën se si manipulimi i normës së interesit shkatërron nxitjen për grumbullimin e kapitalit mund të kuptohen shkaqet e recesionit dhe të lëkundjeve të ciklit të biznesit. Cikli i biznesit është rezultat i natyrshëm i mani-pulimit të normës së interesit që shtrembëron tregun e kapitalit, duke i bërë kompanitë të besojnë se ato mund të marrin më shumë kapital sesa ai që vihet në dispozicion nga kursimet reale. Në kundërshtim me bindjet kejnsiane, ciklet e biznesit nuk janë fenomene mistike të shkaktuara nga "shpirtrat e kafshëve", shkaku i të cilave mund të shpërfillet ndërsa bankierët qendrorë kërkojnë të projektojnë rimëkë-mbjen ekonomike.[^67] Logjika ekonomike tregon qartë se si recesionet janë rezultati i pashmangshëm i manipulimit të normës së interesit në të njëjtën mënyrë dhe për shkak të të njëjtave arsye pse mungesat e mallrave janë rezultat i pashmangshëm i çmimeve tavan.

Për të ilustruar më mirë këtë koncept, mund të përdorim (duke e zbukuruar pak) një shembull të marrë nga puna e Mises-it[^68]: le të imagjinojmë stokun e kapitalit të një shoqërie si tulla ndërtimi dhe bankën qendrore si një kontraktor përgjegjës për ndërtimin e shtëpive me to. Çdo shtëpie i nevojiten 10,000 tulla për t'u ndërtuar dhe ndërtuesi po kërkon një kontraktues që të jetë në gjendje të ndërtojë 100 shtëpi, duke kërkuar një total prej 1 milion tullash. Por një kontraktues kejnsian, i etur për të fituar kontratën, e di se mund të rrisë shanset për të fituar kontratën nëse premton të ndërtojë 120 ndërtesa me vetëm 800,000 tulla. Ky propozim përbën manipulimin e normës së interesit: ul ofertën e kapitalit ndërsa rrit kërkesën për të. Në realitet, 120 shtëpi do të kërkojnë 1.2 milion tulla, por ka vetëm 800,000 në dispozicion. Sasia prej 800,000 tullash është e mjaftueshme për të filluar ndërtimin e 120 shtëpive, por nuk është e mjaftueshme për t'i përfunduar ato. Në fillim të punimeve, zhvilluesi është shumë i lumtur që do të ketë 20% më shumë shtëpi për 80% të kostos, falë mrekullive të inxhinierisë kejnsiane, aq sa me 20% të kostos që do të kurseje po blen një jaht të ri. Por mashtrimi nuk mund të zgjasë përgjithmonë: herët a vonë do të bëhet e qartë se shtëpitë nuk mund të përfundojnë dhe ndërtimi duhet të ndalet. Kontraktori jo vetëm që nuk do të arrijë të dorëzojë 120 shtëpi, por ai nuk do të jetë në gjendje të dorëzojë as edhe një të tërë, duke e lënë zhvilluesin me 120 gjysmë-shtëpi, praktikisht grumbuj tullash të padobishme pa çati. Me fjalë të tjera, mashtrimi i kontraktorit shkaktoi ulje të kapitalit të shpenzuar nga zhvilluesi, duke zvogëluar në mënyrë të pashmangshme numrin e shtëpive që mund të ishin ndërtuar në prani të çmimeve të sakta. Nëse zhvilluesi do t'i drejtohej një kontraktori të ndershëm, ai do të kishte 100 shtëpi, por duke zgjedhur një kontraktor kejnsian, i cili ka shtrembëruar numrat, ai e ka vendosur veten në një pozicion për të humbur kapitalin në një plan të parealizueshëm. Sa më shpejt të kuptohet gabimi, aq më shpejt do të jetë e mundur të kufizohet harxhimi i kapitalit, mbase duke u mbështetur në një ndërtues të ri të aftë të ndërtojë të paktën 90 shtëpi. Nga ana tjetër, duke injoruar realitetin aq sa duhet për të mbaruar kapitalin, do të gjendemi me 120 shtëpi jo të plota dhe krejtësisht të padobishme, pasi askush nuk do të blejë një shtëpi pa çati.

Kur banka qendrore manipulon normën e interesit më poshtë se çmimi i tregut, duke i drejtuar bankat të krijojnë më shumë para përmes huasë, ato menjëherë ulin sasinë e kursimeve në dispozicion në shoqëri dhe rrisin sasinë e kërkuar nga huamarrësit, duke drejtuar gjithashtu projekte që nuk mund të përfundojnë. Prandaj, sa më e paqartë të jetë forma e parave, aq më lehtë është për bankat qendrore të manipulojnë normat e interesit dhe aq më të ashpra janë ciklet e biznesit. Historia monetare dëshmon se sa të rënda janë ciklet e biznesit dhe recesionet kur manipulohet oferta e parave, sesa në kushtet kur ajo nuk preket.

Ndërsa shumica e njerëzve sot janë të bindur se shoqëritë socia-liste tani janë një gjë e së kaluarës dhe se sistemet e tregut sundojnë ekonomitë kapitaliste, realiteti është se një sistem kapitalist nuk mund të funksionojë pa një treg të lirë për kapitalin, ku norma e interesit del përmes bashkëveprimit të ofertës dhe kërkesës dhe ku vendimet e kapitalistëve drejtohen nga sinjale të sakta të çmimeve. Ndërhyrja e bankës qendrore në tregun e kapitalit është rrënja e të gjitha recesioneve dhe e të gjitha krizave që shumica e politikanëve, gazetarëve, akademikëve dhe aktivistëve të majtë ia hedhin fajin kapitalizmit. Vetëm planifikimi qendror i ofertës së parave është i aftë të shtrembërojë çmimet e tregut të kapitalit deri në shkaktimin e dëmit serioz në ekonomi.

Kur një qeveri fillon fryrjen e ofertës së parave, ajo shkakton një proces me pasoja negative, të cilat janë të pamundura të shmangen. Nëse banka qendrore ndalon inflacionin, kjo do të shkaktonte një rritje të normave të interesit e cila do të pasohej nga një recesion; siç e kemi parë, shumë prej projekteve tashmë të filluara do të rezultonin jofitimprurëse dhe do të duhej të braktisen, duke ekspozuar shpër-ndarjen e pasaktë të burimeve dhe kapitalit. Nëse nga ana tjetër banka qendrore do të vazhdonte procesin e inflacionit për një kohë të pacaktuar, ajo thjesht do të rrisë shkallën e këtyre shpërndarjeve të gabuara në ekonomi, duke humbur edhe më shumë kapital dhe duke e bërë recesionin të pashmangshëm edhe më të dhimbshëm. Nuk ka shpëtim nga detyrimi për të paguar një faturë shumë të rëndë për vaktet e pretenduara falas, që kejnesianët bëjnë përmes teorive të tyre të çmendura ekonomike.

> "Tani kemi kapur tigrin nga bishti: për sa kohë mund të vazhdojë ky inflacion? Nëse tigri (i inflacionit) lirohet, ai do të na hajë; prapëseprapë, nëse e mbajmë ndërsa fillon të vrapojë gjithnjë e më shpejt, përsëri do të jemi të mbaruar! Jam i lumtur që nuk do të jem këtu për të parë rezultatin përfundimtar. "
>
> --- Friedrich Hayek[^69]

Planifikimi i ofertës së parave nga banka qendrore nuk është as i dëshirueshëm dhe as i mundur. Ai drejtohet nga më mendjemëdhenjtë, duke e kthyer tregun më të rëndësishëm në një ekonomi nën kujdesin e disa njerëzve aq injorantë për realitetin e proceseve të tregut, saqë janë të bindur se mund të manaxhojnë një treg aq të madh, abstrakt dhe dinamik sa atë të kapitalit. Të besosh se bankat qendrore mund të "parandalojnë", "luftojnë" ose "manaxhojnë" recesionet është po aq imagjinare dhe mashtruese sa vendosja e piromanëve dhe arsonistëve në krye të brigadës së zjarrit.

Stabiliteti relativ i parave të shëndosha, për të cilat ato zgjidhen nga tregu, lejon funksionimin e një tregu të lirë përmes zbulimit të çmimeve dhe vendimmarrjes individuale. Paratë pa baza të tilla, oferta e të cilave është planifikuar nga pikëpamja qendrore, nuk mund të lejojnë shfaqjen e sinjaleve të sakta të çmimeve, sepse nga vetë natyra e tyre ato kontrollohen. Përgjatë shekujve, planifikuesit qendrorë janë përpjekur të vendosin çmimin më të mirë për të arritur qëllimet e dëshiruara, por gjithmonë pa sukses.[^70] Arsyeja pse kontrolli i çmimeve dështon nuk është se planifikuesit qendrorë nuk arrijnë të zgjedhin çmimin e duhur, por për faktin se duke vendosur një çmim - çdo çmim - ato parandalojnë që procesi i tregut të koordinojë konsumin dhe prodhi-min midis aktorëve të tregut me mungesa ose teprica konsekuente dhe të pashmangshme. Në të njëjtën mënyrë, planifikimi qendror i tregjeve të kredisë është falimentim, sepse shkatërron mekanizmat e tregjeve për zbulimin e çmimeve duke u siguruar pjesëmarrësve të tregut sinjale dhe stimuj të saktë për të manaxhuar konsumin dhe prodhimin e tyre.

Dështimi i planifikimit qendror në tregun e kapitalit manifestohet përmes ciklit të bumit dhe goditjes, siç shpjegohet në teorinë austriake të ciklit të biznesit. Prandaj nuk është çudi që ky mosfunksionim të trajtohet si një pjesë normale e ekonomive të tregut, duke pasur parasysh se në mendjet e ekonomistëve modernë një bankë qendrore që kontrollon normat e interesit është pjesë normale e një ekonomie moderne të tregut. Bilanci historik i bankave qendrore në këtë fushë ka qenë mjaft i tmerrshëm, veçanërisht kur krahasohet me periudhat pa planifikim dhe drejtim qendror të ofertës së parave. Rezerva Federale e ShBA-së, e themeluar në vitin 1914, ishte përgjegjëse për një tkurrje të mprehtë të rezervave në vitet 1920--'21 dhe më pas për krizën e rëndë të vitit 1929, pasoja e së cilës zgjati deri në fund të vitit 1945. Prej atëherë, krizat ekonomike dhe depresionet janë bërë pjesë integrale e ekonomisë, duke u rishfaqur në intervale pak a shumë të rregullta prej disa dekadash dhe duke dhënë arsyetim për ndërhyrjen qeveritare në rritje për të manaxhuar pasojat e tyre.

Një shembull i mirë i përfitimeve të parave të shëndosha mund të gjendet në ekonominë zvicerane, bastioni i fundit i parasë së shënde-tshme. Para vitit 1992, viti në të cilin zviceranët u bashkuan me Fondin Monetar Ndërkombëtar, duke vendosur për fat të keq të braktisnin lidhjet e tyre me arin dhe për këtë arsye neutralitetin e tyre monetar, shkalla e papunësisë kishte qenë gjithmonë praktikisht zero dhe në asnjë rast asnjëherë më e lartë se 1%. Pasi u bashkuan me FMN-në, rregullat e të cilit nuk lejojnë qeveritë të lidhin vlerën e monedhës së tyre me arin, ekonomia zvicerane filloi të përjetonte kënaqësinë e parasë qesharake kejnsiane, me nivelin e papunësisë që u rrit në 5% brenda disa viteve, rrallë ndonjëherë duke rënë nën 2% (Shih [Figurën 11.1](#ch012.xhtml#fig13)).

![Norma e papunësisë në Zvicër, e shprehur në përqindje.](media/rId219.png){width="5.833333333333333in" height="2.138888888888889in"}

Figurën 11.1: Norma e papunësisë në Zvicër, e shprehur në përqindje.

Kur krahason depresionet me periudhat e standardit të arit, duhet pasur parasysh se standardi i arit në Europë dhe Shtetet e Bashkuara në shekullin e nëntëmbëdhjetë ishte larg formës së përsosur të parave të shëndosha, pasi kishte disa defekte në sistemin e tij, përfshirë faktin që bankat dhe qeveritë shpesh mund të zgjeronin ofertën e parasë dhe borxhit përtej arit që ndodhej në rezervat e tyre, duke shkaktuar zgjerime dhe kontraktime ekonomike të ngjashme me ato që janë parë në shekullin XX, edhe pse në një shkallë shumë më të vogël.

Duke pasur parasysh këtë gjë, ne mund të krijojmë një ide shumë më të qartë të historisë monetare moderne, sesa ajo që mësohet zako-nisht në librat shkollorë akademikë që pas rrebeshit kejnsian. Teksti *The Monetary History of the United States* , një vëllim prej 888 faqesh nga Milton Friedman dhe Anna Schwartz, nuk është vetëm studimi që hodhi bazat e mendimit monetarist, por edhe ajo që ko-nsiderohet si puna përfundimtare për historinë monetare të Shteteve të Bashkuara. Libri është befasues në aftësinë e tij për të zbuluar fakte, detaje, statistika dhe mjete analitike të pafundme pa i dhënë as edhe një herë lexuesit fatkeq sqarimet e nevojshme për çështje kryesore: cilat janë shkaqet e krizave financiare dhe recesioneve.

E meta themelore e librit të Friedman-it dhe Schwartz-it është tipike për ekonomistët modernë: është një ushtrim i hollësishëm për zëvendësimin e rreptësisë teorike me logjikën. Libri në mënyrë siste-matike dhe metodike shmang vënien në dyshim të shkaqeve të krizave financiare që kanë goditur Shtetet e Bashkuara gjatë një shekulli dhe në vend të kësaj përmbyt lexuesin me të dhëna, fakte, kuriozitete dhe imtësi.

Teza qendrore e librit është se recesionet janë rezultat i qeverisë që nuk përgjigjet mjaftueshëm shpejt ndaj një krize financiare dhe kolapsit deflacionist, duke rritur ofertën e parave për të rifryrë sektorin bankar. Është tipike për frymën libertariane të Milton Friedman-it në atë që fajëson qeverinë për një problem ekonomik, por arsyetimi i tij i gabuar çon në sugjerimin e ndërhyrjes edhe më të madhe të qeverisë si zgjidhje. Gabimi i dukshëm në libër është që të mos diskutosh kurrë shkakun e vërtetë të krizave financiare, drejtimet e bankave dhe tkurrjen e ofertës së parave. Siç pamë nga diskutimi i teorisë së ciklit të biznesit austriak, shkaku i vetëm i vërtetë i një recesioni në shkallë të gjerë me dështime të zinxhirit është vetëm inflacioni i ofertës së parave që shoqëron fazën e bumit ekonomik. Duke mos arritur të shpjegojnë shkakun, Friedman-i dhe Schwartz-i mund të rekomandojnë me siguri vetë shkakun e krizës si kurë: qeveritë duhet të ndërhyjnë për të rikapitalizuar sistemin bankar dhe për të rritur likuiditetin në shenjën e parë të recesionit ekonomik. Tashmë mund të filloni të kuptoni përse ekonomistët modernë urrejnë të kuptojnë kaq shumë shkakshmërinë logjike; kjo do të ndikonte në mosvlefshmërinë e pothuajse të gjitha zgjidhjeve që ata ofrojnë.

Friedman-i dhe Schwartz-i e fillojnë analizën e tyre nga viti 1867; duke analizuar shkaqet e recesionit të vitit 1873 ata shpërfillin çështjen e vogël të shtypjes së kartëmonedhave të qeverisë amerikane për të financuar Luftën Civile, i cili ishte shkaku kryesor i atij recesioni: një model që do të përsëritet gjatë gjithë librit.

Ata mezi diskutojnë shkaqet e recesionit të vitit 1893, duke aluduar në një kërkesë të shtuar ndaj argjendit për shkak se ari nuk ishte i mjaftueshëm për të mbuluar nevojat monetare të ekonomisë dhe kështu përmbytet lexuesi me fakte dhe kuriozitete për recesionin e atij viti. Ata nuk e përmendin Aktin Sherman të Blerjes së Argjendit të vitit 1890, të miratuar nga Kongresi Amerikan, i cili kërkonte që Thesari i ShBA-së të blinte sasi të mëdha argjendi përmes emetimit të ri të bonove të Thesarit. Duke parë që argjendi tashmë ishte demonetizuar pothuajse tërësisht në të gjithë botën, ata që mbanin bono argjendi ose thesari u përpoqën t'i shndërronin ato në ar, duke çuar në një shterim të rezervave të arit në Thesarin e shtetit. Në të vërtetë, ky i fundit ishte angazhuar në një dozë të madhe e të gabuar të ekspansionizmit monetar në përpjekje për të vendosur rolin monetar të argjendit. E vetmja gjë që bëri ishte zhvlerësimi i bonove të Thesarit të ShBA-së, duke krijuar një flluskë financiare, e cila shpërtheu ndërsa tërheqjet e arit filluan të përshpejtoheshin. Çdokush që ka qoftë edhe njohuri sipërfaqësore mbi teorinë monetare do të jetë në gjendje të arrijë në këto përfundime të qarta, thjesht duke lexuar ndonjë libër historie të periudhës, gjë të cilën, në mënyrë të pabesueshme, Friedman-i dhe Schwartz-i duket se nuk e kanë bërë.

Shpjegimi për recesionin e vitit 1920 shpërfill dozën e madhe të zgjerimit monetar që duhej të ndodhte për të financuar hyrjen e ShBA-së në Luftën e Parë Botërore. Pavarësisht se nuk e përmendën atë në analizë, të dhënat e tyre[^71] tregojnë se midis qershorit 1914 dhe majit 1920 kishte një rritje prej 115% të stokut të parave, nga të cilat vetëm 26% u atribuohej rezervave më të mëdha të arit të federatës; që do të thotë se pjesa tjetër e zgjerimit ishte punë e qeverisë, bankës qendrore dhe atyre tregtare. Ky ishte shkaku kryesor i depresionit të vitit 1920, por në këtë analizë mbetet pa u përmendur.

Sidoqoftë, më interesant është fakti se si ata injorojnë plotësisht rimëkëmbjen nga depresioni i viteve 1920-'21, të cilën ekonomisti Benjamin Anderson e quan "rimëkëmbja e fundit natyrore për punësim të plotë", ku taksat dhe shpenzimet qeveritare u ulën dhe pagat u lanë të rregulloheshin lirisht, duke çuar në një kthim të shpejtë në punësimin e plotë në më pak se një vit.[^72] Depresioni i vitit 1920 pa një nga tkurrjet më të shpejta të prodhimit në historinë amerikane (një rënie prej 9% gjatë një periudhe 10-mujore nga shtatori 1920 deri në korrik 1921), por gjithashtu një nga rimëkëmbjet më të shpejta. Episode të tjera të recesionit, në të cilat u zbatuan recetat kejnesiane dhe monetariste, domethënë, zgjerimi i shpenzimeve publike dhe injeksionet e likuiditetit, panë që rimëkëmbja vinte gjithmonë pas një kohe më të gjatë.

Ndërsa të gjithë përpiqen të mësojnë mësimin e Depresionit të Madh, librat kryesorë të ekonomisë kurrë nuk përmendin krizën e vitit 1920 dhe as përpiqen të hetojnë pse rimëkëmbja që pasoi ishte kaq e shpejtë.[^73] Presidenti i asaj kohe, Warren Harding, besoi fuqimisht në tregun e lirë dhe refuzoi të dëgjonte thirrjen e ekonomistëve ndërhyrës. Keqinvestimet u likuiduan, fuqia punëtore dhe kapitali u shpërndanë shumë shpejt në investime të reja. Papunësia shpejt u kthye në nivelet normale pikërisht si rezultat i mungesës së ndërhyrjes së qeverisë, që do të kishte përkeqësuar shtrembërimet e shkaktuara më parë nga masa të tjera ndërhyrëse. Kjo është qartësisht e kundërta e gjithçkaje që rekomandojnë Friedman-i dhe Schwartz-i, prandaj edhe nuk përmenden në libër. Kapitulli më i famshëm i librit (dhe i vetmi që duket se nuk e ka lexuar ndokush) është Kapitulli 7, i cili i kushtohet Depresionit të Madh. Ai fillon pas rrëzimit të tregut të aksioneve në tetor 1929, ndërsa kapitulli 6 përfundon në vitin 1921. E gjithë periudha nga viti 1921 deri në tetor të vitit 1929, analiza e së cilës do të përmbante shkaqet e Depresionit të Madh, nuk është marrë aspak në konsideratë, qoftë në vetëm një nga 888 faqet e librit.

Friedman-i dhe Schwartz-i përmendin vetëm shkurtimisht se niveli i çmimeve nuk ishte rritur shumë shpejt gjatë viteve 1920 dhe, për këtë arsye, duke pasur parasysh që periudha nuk tregoi një natyrë inflacioniste, ata përfundojnë se shkaqet e depresionit nuk ishin si pasojë e inflacionit monetar. Por vitet 1920 dëshmuan një rritje ekonomike shumë të shpejtë, e cila do të çonte në një rënie të çmimeve. Sidoqoftë, vitet 1920 dëshmuan një zgjerim të madh monetar, të shkaktuar nga Rezerva Federale e Shteteve të Bashkuara duke u përpjekur të ndihmonte Bankën e Anglisë të ndalte daljen e arit nga Britania, gjë e cila nga ana tjetër u shkaktua nga politikat monetare britanike për të mbështetur pagat nominale. Efekti i kombinuar i një rritjeje në ofertën e parave dhe zhvillimit të shpejtë ekonomik ishte një prirje mesatare inflacioniste në çmimet e konsumit, shoqëruar nga një rritje e mprehtë e pasurive të patundshme dhe vlerave të aksioneve. Domethënë, zgje-rimi monetar nuk u dorëzua në çmimet e mallrave të konsumit, por u kanalizua kryesisht nga Rezerva Federale drejt tregut të aksioneve dhe pasurive të patundshme. Oferta e parave u zgjerua me 68.1% gjatë periudhës 1921--'29 ndërsa rezerva e arit u zgjerua vetëm me 15%.[^74] Pra shkaku kryesor i Depresionit të Madh ishte rritja e ofertës së dollarit, përtej rezervave të arit.

Një përmendje e nderuar i referohet babait të monetaristëve, Irving Fisher, i cili i kaloi vitet 1920 duke u angazhuar në "manaxhimin shkencor të nivelit të çmimeve." Fisheri ishte i bindur se mbledhja e të dhënave monetare dhe manaxhimi shkencor i tyre do ta lejonin atë të kontrollonte si rritjen e ofertës së parave, ashtu edhe atë të vlerave të aktiveve financiare, në mënyrë që të garantonte qëndrueshmërinë e tyre. Më 16 tetor 1929, Fisheri deklaroi me krenari në New York Times se aksionet kishin arritur një "kulm të përhershëm të lartë."[^75] Bursa e aksioneve do të rrëzohej duke filluar nga 24 tetori 1929 dhe me thellimin e Depresionit, nuk do të rimëkëmbej deri nga mesi i viteve 1950, disa vjet pas vdekjes së tij, ku tregu i aksioneve do të kthehej në "kulmin përgjithmonë të lartë" që ai kishte shpallur më 1929. Prandaj, nuk është çudi që Milton Friedman-i më pas e shpalli atë si ekonomistin më të madh që Amerika kishte pasur ndonjëherë.

Zgjerimi monetar i viteve 1920 kishte gjeneruar një flluskë të madhe financiare, duke krijuar pasuri virtuale përmes rritjes së çmimeve të aksioneve. Ndërsa zgjerimi po ngadalësohej, flluska shpërtheu, duke shkaktuar spiralen deflacioniste që e bëri iluzionin të zhdukej.

Tërheqjet e depozitave bankare më pas filluan të nxjerrin në dritë problemin e rezervës fraksionale, një katastrofë gjithmonë në cep të çdo krizë financiare, në të cilën bankat nuk janë në gjendje të përmbushin zotimet e tyre financiare. Gjithsesi, do të kishte qenë e përshtatshme që Fed-i të garantonte depozitat e njerëzve -megjithëse nuk garantonte dot humbjet ndaj bizneseve dhe tregut të aksioneve. Lënia e bankave me detyrën për të trajtuar situatën më vete, ndërsa likuidimet e nevojshme shoqërohen me rënie të çmimeve, është zgji-dhja e vetme. Kjo zgjidhje pa dyshim do të çonte në një recesion të dhimbshëm - por pikërisht kjo është arsyeja pse zgjerimi monetar nuk duhet të ushqehet në radhë të parë! Përpjekja për të shmangur recesionin duke derdhur më shumë likuiditet në të, vetëm sa do të përkeqësojë shtrembërimet që shkaktuan krizën në radhë të parë.

Zgjerimi monetar krijoi një pasuri imagjinare që shpërndau gabimisht burimet dhe kjo pasuri duhet të zhduket që tregu të kthehet në funksionimin e duhur me një mekanizëm të përshtatshëm të çmimeve. Ishte kjo pasuri imagjinare që shkaktoi krizën në radhë të parë. Kthimi i asaj pasurie imagjinare në vendin e saj origjinal është thjesht rindërtimi edhe një herë i shtëpisë së letrave dhe përgatitja e saj për një rënie tjetër, më të madhe dhe më të fortë.

Pasi hodhën poshtë përfundimisht epokën e viteve deri më 1929-ën, sikur të mos kishte të bënte me rrëzimin e tregut të aksioneve, Friedmani dhe Schwartz-i përfundojnë duke deklaruar se ishte thjesht reagimi i vonuar i Fed-it që e ktheu rrëzimin në një Depresion të Madh. Sipas tyre, nëse Rezerva Federale do të hapte rubinetet monetare për të zhytur sistemin bankar me likuiditet, atëherë humbjet në tregun e aksioneve do të kishin qenë kryesisht të paqëndrueshme për mbarë ekonominë dhe nuk do të kishte asnjë depresion ekonomik. Sidoqoftë, duhet të theksohet se, në përgjigje të krizës, Rezerva Federale miratoi një qëndrim monetar të shtrirë, i cili është injoruar kryesisht mes përmbytjes së të dhënave të ofruara dhe me të vërtetë u përpoq të lehtësonte mungesat e likuiditetit në sektorin e bankave tregtare. Sidoqoftë, nëse nuk arriti të shmangte kolapsin e sistemit bankar kjo nuk ishte për shkak të mungesës së vendosmërisë, por për shkak të shpërndarjes masive të investimeve në mallra kapitale, falimentimet në shkallë të gjerë dhe politikat e fuqishme ndërhyrëse, që diskutohen në Kapitullin [10](#ch010.xhtml#ch04).

Tri pyetje të rëndësishme mbeten pa përgjigje në këtë vepër gjigante, duke ekspozuar një vrimë të ndritshme në logjikën e saj. Së pari, përse nuk bëhet një krahasim midis krizës së vitit 1920 dhe asaj të vitit 1929? E para nuk zgjati shumë, edhe pse Fed nuk ndërhyri në mënyrën që rekomandojnë autorët. Së dyti, përse në shekullin e nëntëmbëdhjetë, gjatë periudhës kur nuk kishte asnjë bankë qendrore, Shtetet e Bashkuara nuk pësuan kurrë kriza financiare, përveç në dy rastet kur Kongresi transformoi përkohësisht Thesarin si një bankë qendrore: gjatë Luftës Civile me shtypjen e parave të letrës dhe më vitin 1890 pas monetarizimit të argjendit? Së treti dhe më e rëndësishmja, si arritën Shtetet e Bashkuara një nga periudhat e tyre më të gjata të rritjes së qëndrueshme ekonomike pa ndonjë krizë financiare midis viteve 1873 dhe 1890, kur nuk kishte asnjë bankë qendrore, oferta e parave ishte e kufizuar dhe niveli i çmimit vazhdonte të binte? Friedman-i dhe Schwartz-i e përmendin shkurtimisht këtë periudhë, duke theksuar se ekonomia u rrit në mënyrë mbresëlënëse "me gjithë" rënien e nivelit të çmimit, pa u lodhur të komentojnë se si kjo në mënyrë efektive shpërndan të gjitha fobitë e tyre të pajustifikuara rreth deflacionit të çmimeve.

Siç shpjegoi dhe Rothbard-i, nuk ka asgjë të qenësishme në fu-nksionimin e një ekonomie tregu që do të krijojë një problem të vazhdueshëm të papunësisë. Funksionimi normal i një tregu të lirë do të dëshmojë që shumë njerëz humbin ose lënë punën e tyre dhe shumë biznese do të falimentojnë ose do të mbyllen për një sërë arsyesh; megjithatë këto dinamika kompensohen nga krijimi i vendeve të reja të punës dhe bizneseve të reja. Në çdo kohë të caktuar, vetëm një numër i vogël njerëzish janë pa punë rastësisht, siç ishte rasti gjatë shekullit nëntëmbëdhjetë dhe në Zvicër deri në vitin 1992. Nga ana tjetër, kur një bankë qendrore manipulon ofertën e parave dhe normën e interesit, dështimet në shkallë të gjerë ndodhin në të gjithë sektorët e ekonomisë, shoqëruar me valë largimesh masive në industri të tëra, duke lënë një numër të madh të punëtorëve pa punë në të njëjtën kohë, me aftësi që nuk janë lehtësisht të transferueshme në fusha të tjera.[^76] Siç thoshte Hayek-u: "Shkaku i valëve të papunësisë nuk është 'kapitalizmi', por qeveritë që u mohojnë ndërmarrjeve të drejtën për të prodhuar para të shëndetshme."[^77]

### Bazat e shëndetshme për tregtinë

Në botën e parave të shëndosha, mallrat dhe kapitali rrjedhin midis vendeve të ndryshme pothuajse në të njëjtën mënyrë që ato lëvizin midis rajoneve të ndryshme të të njëjtit vend: sipas dëshirave të pronarëve të tyre të ligjshëm, siç bihet dakord në marrëveshjen e tyre të shkëmbimit. Në kohën e aureusit të Jul Çezarit, standardit të arit të Bankës së Amsterdamit në shekullin XVII, ose të standardit të arit të shekullit XIX, e vetmja pengesë për tregtinë ishte lëvizja fizike e një malli nga një vend në tjetrin. Tarifat dhe pengesat tregtare vështirë se ekzistonin dhe, nëse ekzistonin, ato përbënin pak më shumë se tarifat që duheshin paguar për manaxhimin dhe mirëmbajtjen e pikave të kalimit kufitar dhe porteve detare.

Në epokën e parave jo të shëndetshme, e tillë si ajo gjatë rënies së Europës në feudalizëm ose gjatë rënies së botës moderne në naciona-lizmin monetar, tregtia pushon së qeni një e drejtë e ndërveprimeve individuale dhe bëhet një çështje e një rëndësie kombëtare, duke kërkuar mbikëqyrjen e zotërve feudalë ose qeverive që pretendojnë të marrin sovranitetin ndaj individëve tregtarë. Kaq qesharak ka qenë ky transformim i natyrës së tregtisë, saqë, në shekullin XX, termi tregti e lirë i referohej tregtisë së kryer ndërmjet dy individëve përtej kufijve, sipas kushteve të rëna dakord nga qeveritë e tyre përkatëse, jo nga individët e interesuar!

Braktisja e standardit të arit në vitin 1914, përmes pezullimit dhe kufizimit të shkëmbimit të parave të letrës me ar nga shumica e qeverive, filloi periudhën që Hayek-u e quajti Nacionalizëm Monetar. Vlera e parave ndaloi së qeni një njësi fikse ari, që ishte malli me raportin më të lartë të stokut me emetimin dhe për këtë arsye kishte elasticitetin më të ulët të çmimit të ofertës, duke e mbajtur vlerën e saj të parashikueshme dhe relativisht konstante. Në vend të kësaj, vlera e parasë filloi të lëkundet së bashku me çoroditjet e politikës monetare, fiskale dhe të tregtisë ndërkombëtare. Normat e ulëta të interesit ose oferta e rritur e parave do të zbehte vlerën e parave, ashtu si shpenzimet qeveritare të financuara nga huatë e bankës qendrore për qeverinë. Ndërsa këta dy faktorë ishin nominalisht nën kontrollin e qeverive, të mashtruara se mund t'i manaxhonin për të arritur stabilitetin, i treti në lidhje me tregtinë u kushtëzua nga rrjeti kompleks i shkëmbimeve midis qytetarëve dhe të huajve. Kur eksportet e një vendi rriten më shumë sesa importet e tij (një tepricë tregtare), monedha e tij do të vlerësohej në tregjet ndërkombëtare të këmbimit; anasjelltas, do të zhvlerësohej kur importet të ishin më të mëdha sesa eksportet (deficiti tregtar). Në vend që ta interpretonin këtë si një shenjë për të mos u ngacmuar më me vlerën e parave, duke u dhënë qytetarëve lirinë për ta përdorur mallin më pak të luhatshëm si para, politikëbërësit e morën atë si një ftesë për të mikromanaxhuar detajet më të vogla të tregtisë globale.

Vlera e parave, që supozohet të jetë njësia e llogarisë me të cilën matet dhe planifikohet i gjithë aktiviteti ekonomik, pushoi së përkuari me atë të mallit më të qëndrueshëm në treg, për t'u përcaktuar nga kombinimi i tre instrumenteve me natyrë politike - politika monetare, fiskale dhe tregtare - dhe më e paparashikueshmja, nga pritjet dhe reagimet ndaj këtyre politikave. Qeveritë që vendosin të diktojnë masën e vlerës kanë kuptim po aq sa qeveritë që përpiqen të diktojnë masën e gjatësisë bazuar në lartësitë e individëve dhe ndërtesave në territoret e tyre. Mund të imagjinohet një lloj konfuzioni që do të ndodhte me të gjitha projektet inxhinierike, nëse gjatësia e matësit ndryshon në mënyrë periodike në përputhje me deklaratat e zyrës qendrore të matjes.

Vetëm një person i çmendur mund të ndikohet nga ndryshimi i njësisë me të cilën kryhen matjet. Shkurtimi i metrit mund të bëjë dikë që të besojë se sipërfaqja e shtëpisë së tij është 400 metra katrorë, kur në të vërtetë është 200 metra katrorë, por përsëri në fund të fundit do të ishte e njëjta shtëpi. E gjithë kjo që ka bërë ripërcaktimi i njehsorit është pengimi i aftësinë së një inxhinieri për të ndërtuar ose mirëmbajtur siç duhet një shtëpi. Në mënyrë të ngjashme, zhvlerësimi i një monedhe mund ta bëjë një vend nominalisht më të pasur, ose të rrisë vlerën nominale të eksporteve të tij, por jo më të begatë.

Ekonomia moderne ka formuluar konceptin e "Trinisë së pamundur" për të shprehur gjendjen e vështirë të bankierëve qendrorë modernë, e cila thotë: Asnjë qeveri nuk mund të arrijë me sukses të tre qëllimet e mëposhtme: kursin valutor fiks, flukset e lira të kapitalit dhe një politikë të pavarur monetare. Nëse një qeveri ka një kurs fiks këmbimi dhe flukse të lira të kapitalit, ajo nuk mund të ketë politikën e saj monetare, pasi ndryshimi i normës së interesit do të bëjë që kapitali të rrjedhë brenda ose jashtë deri në pikën ku kursi i këmbimit nuk mund të mbrohet; dhe të gjithë e dimë se sa duan ekonomistët modernë të kenë një politikë monetare për të "manaxhuar" ekonomi-në. Një politikë monetare e pavarur dhe një kurs fiks këmbimi mund të arrihen vetëm duke kufizuar flukset e kapitalit, situatë që ndodhi në periudhën midis viteve 1946 dhe 1971. Por edhe kjo nuk ishte e qëndrueshme, për sa kohë që flukset e tregtisë zëvendësuan kurset e këmbimit për të korrigjuar çekuilibrat, me rezultatin që disa vende eksportonin shumë dhe të tjerat të importonin shumë; kjo kërkonte negociata të vazhdueshme politike për të rikalibruar kurset e këmbi-mit. Sidoqoftë, përcaktimi i rezultatit të këtyre negociatave midis organizatave ndërkombëtare ishte i pamundur: qeveria e secilit vend u përpoq të ndiqte interesat e grupeve të saj të presionit, duke bërë gjithçka që ishte e nevojshme për t'i kënaqur ato. Pas vitit 1971, bota kryesisht lëvizi drejt një politike monetare të pavarur dhe flukseve të lira të kapitalit, por me kurse këmbimi të luhatshme midis monedhave.

Kjo marrëveshje ka përparësinë se u lejon ekonomistëve kejnsianë të luajnë me mjetet e tyre të parapëlqyera për "manaxhimin" e ekonomive, duke i bërë institucionet financiare ndërkombëtare dhe pronarët e kapitalit të madh shumë të kënaqur. Në veçanti, ajo është një ndihmë e madhe për institucionet e mëdha financiare, që kanë krijuar dhe manaxhuar tregun e monedhës, tregtimi ditor i të cilit arrin në triliona dollarë. Sidoqoftë, kjo është një qasje e dëmshme për shumë, veçanërisht për ata që kanë biznese prodhuese dhe ofrojnë mallra të vlefshme për shoqërinë.

Në një botë tepër të globalizuar, ku kurset e këmbimit valutor varen nga një mori variablash vendase dhe ndërkombëtare, drejtimi i një biznesi produktiv është ndërlikuar jashtëzakonisht shumë. Një firmë e suksesshme ka faktorë prodhimi që vijnë nga shumë vende dhe mallra përfundimtare të destinuara për shumë të tjerë. Çdo vendim i vetëm për blerjen dhe shitjen varet nga monedha e huaj e vendeve të përfshira në procesin e prodhimit. Në këtë kontekst, një firmë mjaft konkurruese mund të pësojë humbje të mëdha për shkak të një lëvizjeje të thjeshtë të kurseve të këmbimit, ndonjëherë edhe nëse është e huaj në monedhën vendase. Nëse monedha e furnizuesit kryesor të një kompanie vlerësohet shumë, kostot e inputit të firmës mund të rriten mjaftueshëm për të shkatërruar përfitimin e firmës. E njëjta gjë mund të ndodhë nëse monedha e tregut kryesor në të cilin eksporton zhvlerësohet. Firmat që për dekada kanë punuar shumë me qëllim ndërtimin e një avantazhi konkurrues mund ta humbin atë brenda pak minutash, për shkak të paqëndrueshmërisë në tregun e këmbimit valutor. Për këtë zakonisht fajësohet tregtia e lirë, veçanërisht nga ekonomistët dhe politikanët, të cilët e përdorin atë si një justifikim për zbatimin e politikave tregtare që njihen si mbrojtëse, por në të vërtetë janë shkatërruese.

Me rrjedhën e lirë të kapitalit dhe tregtinë e lirë të ndërtuar mbi një themel të lëkundur të kursit të këmbimit, një përqindje shumë më e lartë e bizneseve dhe profesionistëve të vendit duhet të shqetësohen për lëvizjet e monedhës. Çdo biznes me marrëdhënie tregtare ndërkombëtare duhet të kushtojë burime dhe fuqi punëtore për të studiuar një çështje jashtëzakonisht të rëndësishme mbi të cilën nuk ka kontroll. Prandaj, gjithnjë e më shumë njerëz punojnë në spekulimin mbi veprimet e bankave qendrore, qeverive kombëtare dhe lëvizjes së monedhave. Ky aparat i përpunuar i planifikimit qendror i ritualeve që e shoqërojnë atë, në fund të fundit, është një pengesë për aktivitetin ekonomik. Ndoshta një nga faktet më të habitshme në lidhje me ekonominë moderne botërore është madhësia e tregut të këmbimit valutor krahasuar me aktivitetin ekonomik produktiv. Banka Ndërko-mbëtare e Arbitrazhit[^78] për prillin e vitit 2016 e vlerësoi vëllimin e tregut të këmbimit valutor në rreth 5.1 trilionë dollarë në ditë, ose rreth 1,860 trilionë dollarë në vit. Në të njëjtin vit, Banka Botërore vlerësoi PBB-në e të gjitha vendeve të botës në rreth 75 trilionë do-llarë. Kjo do të thotë që tregu i këmbimit valutor atë vit ishte rreth 25 herë më shumë se i gjithë prodhimit ekonomik të planetit.[^79] E rëndësishme është të kujtojmë se këmbimi i valutave nuk është një proces prodhimi, prandaj vëllimi i tij nuk llogaritet në statistikat e PBB-së; nuk ka ndonjë vlerë ekonomike që krijohet në transferimin e një monedhe në tjetrën; është vetëm një kosto e paguar për të kapërcyer shqetësimin e madh të të pasurit monedha të ndryshme kombëtare. Ajo që ekonomisti Hans ‐ Hermann Hoppe e ka quajtur "një sistem global i shkëmbimit të pjesshëm"[^80] përtej kufijve ndërkombëtarë zvogëlon përfitimet e tregtisë globale dhe kërkon domosdoshmërisht kosto të larta transaksioni. Jo vetëm që bota po harxhon sasi të mëdha kapitali dhe pune në përpjekje për të kapërcyer këto pengesa, por shpesh bizneset dhe individët në të gjithë botën përjetojnë humbje të konsi-derueshme përmes llogaritjes së gabuar ekonomike të shkaktuar nga pesha e paqëndrueshmërisë së kursit të këmbimit.

Në një treg të lirë të parasë, individët do të zgjidhnin monedhën që e konsideronin më të përshtatshme dhe zgjedhja do të ishte monedha me qëndrueshmërinë më të lartë të stokut ndaj emetimit. Lëkundjet e ulëta në vlerë të kësaj monedhe, në saje të ndryshimeve në kërkesë dhe ofertë, do ta bënin atë një mjet këmbimi të kërkuar globalisht, duke lejuar që të gjitha llogaritjet ekonomike të kryhen me të, si dhe do të ishte njësia e përbashkët matëse në kohë dhe hapësirë. Sa më e lartë të jetë tregtueshmëria e një malli, aq më i përshtatshëm është ky mall. Aureusi romak, solidusi bizantin ose dollari amerikan janë të gjithë dëshmitarë të kësaj dinamike, megjithëse secili kishte të metat e veta. Shembullin e fundit të këtij lloji e kemi pasur me standardin ndërkombëtar të arit, ndonëse në atë kohë disa vende ose shoqëri të kufizuara ende përdornin argjend ose forma më primitive të parave.

Është një fakt mahnitës i jetës moderne që një sipërmarrës në vitin 1900 mund të bënte plane ekonomike dhe llogari globale të gjitha të shprehura në një monedhë ndërkombëtare, pa u menduar asnjëherë për luhatjet e kursit të këmbimit. Një shekull më vonë, një sipërmarrës i ngjashëm që përpiqet të bëjë një plan ekonomik përtej kufijve të vendit të tij përballet me një sërë kursesh këmbimi tepër të paqëndrueshme, sa për krahasim ai mund të mendojë se ka përfunduar në një pikturë të Salvador Dali. Çdo analist i arsyeshëm, duke parë këtë rrëmujë, do të arrinte në përfundimin se do të ishte më mirë të lidhnim përsëri vlerën e parave me arin dhe të çliroheshim nga ky akt mashtrimi, duke zgjidhur kështu njëherë e përgjithmonë Trinitetin e Pamundur. Eliminimi i politikës monetare të kontrolluar nga qeveria do të linte lëvizjen e lirë të kapitalit dhe tregtinë e lirë të funksiononin si duhet. Kjo menjëherë do të krijonte stabilitet ekonomik dhe do të çlironte një sasi të madhe të kapitalit dhe të burimeve, të përdorura aktualisht në spekulimet e monedhës, për prodhimin e mallrave dhe shërbimeve të vlefshme.

Për fat të keq, personat e ngarkuar me sistemin aktual monetar kanë një interes të plotë që ai të vazhdojë, kështu që ata kanë parapëlqyer të gjejnë mënyra për ta manaxhuar atë dhe mënyra gjithnjë e më krijuese për të nënçmuar dhe hedhur poshtë standardin e arit. Kjo është plotësisht e kuptueshme, duke pasur parasysh që punët e tyre varen nga një qeveri që ka qasje në një printer monetar për t'i shpërblyer ata.

Kombinimi i kurseve të luhatshme të këmbimit dhe ideologjia kejnsiane i kanë dhënë botës sonë fenomenin krejtësisht modern të luftërave të valutave: duke qenë se analiza kejnsiane thotë se rritja e eksporteve çon në një rritje të PBB-së, e cila konsiderohet si kupa e shenjtë të mirëqenies ekonomike, prandaj sipas tyre gjithçka që rrit eksportet është e mirë. Për shkak se një monedhë e zhvlerësuar i bën eksportet më të lira, çdo vend që përballet me një ngadalësim ekonomik mund të rrisë PBB-në dhe punësimin, duke zhvlerësuar monedhën e tij dhe duke rritur eksportet.

Sidoqoftë, në këtë botëkuptim ka shumë gjëra që nuk shkojnë. Ulja e vlerës së monedhës nuk bën asgjë për të rritur aftësinë konkurruese të industrive në terma realë. Në vend të kësaj, krijon vetëm një zbritje të përkohshme të prodhimeve e tyre, duke u ofruar kështu të huajve një çmim më të ulët se banorëve të vet. Me fjalë të tjera, bëhet fjalë për subvencionimin e të huajve dhe kompanive lokale eksportuese në dëm të pothuajse të gjithë qytetarëve të tyre. Për më tepër, zhvlerësimi i bën të gjitha pasuritë e një vendi më të lira për të huajt, duke i lejuar ata të blejnë tokë, kapital dhe burime të të gjitha llojeve me zbritje. Në një rend ekonomik liberal, nuk ka asgjë të keqe me të huajt që blejnë pasuri lokale, por në një rend ekonomik kejnsian, të huajt subvencionohen në mënyrë aktive, që të mund të blejnë një vend të tërë me çmim të zbritur. Për më tepër, historia na tregon se ekonomitë më të suksesshme të periudhës së pasluftës, të tilla si Gjermania, Japonia dhe Zvicra, panë eksportet të rriteshin edhe kur monedha e tyre vazhdonte të vlerësohej. Këto vende nuk kishin nevojë për ndonjë zhvlerësim për të mbështetur eksportet; përkundrazi, pasi kishin zhvilluar një avantazh konkurrues që i bënte produktet e tyre tërheqëse dhe shumë të kërkuara globalisht, ato panë që monedhat e tyre përkatëse vlerësoheshin automatikisht dhe bashkë me to edhe pasuria e popullsisë lokale. Do të ishte kundërproduktive që vendet importuese të mendonin të konkurronin me ato produkte duke përdorur zhvlerësimin. Në fakt, duke vepruar kështu ata do të lejonin të huajt të blinin pasuri kombëtare me zbritje, duke varfëruar më tej qytetarët e tyre. Nuk është rastësi që vendet me zhvlerësimet më të mëdha në periudhën e pasluftës janë ato që kanë vuajtur më shumë për sa u përket ngecjes dhe rënies ekonomike.

Por edhe duke supozuar se të gjitha këto probleme në lidhje me zhvlerësimin janë të pabesueshme, ekziston një arsye e thjeshtë pse kjo politikë nuk duhet të funksionojë: nëse do të sillte vërtet përfitime, të gjithë do ta përdornin atë në të njëjtën kohë, duke humbur të gjitha përparësitë relative. Kjo na çon në gjendjen aktuale të ekonomisë globale, ku shumica e qeverive përpiqen të zhvlerësojnë monedhat e tyre në mënyrë që të rrisin eksportet, ndërsa të gjitha ankohen për manipulimin "e padrejtë" të të tjerëve. Në mënyrë të efektshme, çdo përpjekje për të rritur numrat e PBB-së përmes zhvlerësimit përfundon vetëm në varfërimin e banorëve; fatkeqësisht, injoranca ekonomike e popullsisë për këto çështje përputhet vetëm me hipokrizinë e butë të politikanëve dhe ekonomistëve të zakonshëm, të cilët llomotitin si zgjidhjet false, ashtu edhe ankesat që i shoqërojnë ato. Ndërkohë, në takimet ekonomike ndërkombëtare udhëheqësit botërorë përpiqen të negociojnë bilancet e pranueshme monetare, duke e bërë vlerën e secilës monedhë një çështje të një rëndësie gjeopolitike

Asgjë nga këto nuk do të ishte e nevojshme nëse bota do të bazohej në një sistem monetar global të shëndoshë që shërben si një njësi globale llogarie dhe matëse e vlerës, në saje të së cilës prodhuesit dhe konsumatorët nga e gjithë bota mund të bëjnë një vlerësim të saktë të kostove dhe të ardhurat, duke ndarë përfitimin ekonomik nga politika e shteteve në të cilat veprojnë. Paraja e fortë, duke hequr çështjen e ofertës nga duart e qeverive dhe ekonomistëve të tyre, do t'i detyronte të gjithë të ishin produktivë ndaj shoqërisë në vend që të kërkonin të pasuroheshin përmes manipulimit monetar.

### Paraja e shëndetshme dhe liria individuale

[]{#ch013.xhtml#ch07 .anchor}

N[ën] një sistem të shëndoshë monetar, qeveria ishte e detyruar që të funksiononte në një mënyrë që është e paimagji-nueshme për brezat e shekullit XX: ajo duhej të ishte e përgjegjshme nga pikëpamja fiskale. Pa një bankë qendrore të aftë për të rritur ofertën e parave për të shlyer borxhin e qeverisë, buxhetet qeveritare duhej t'u bindeshin rregullave të zakonshme të përgjegjësisë financiare që zbatohen në çdo entitet të shëndetshëm normal; rregulla që nacionalizmi monetar është përpjekur t'i shfuqizojë dhe edukimi publik t'i turbullojë.

Për ata që u rritën nën propagandën e shtetit të plotfuqishëm të shekullit XX, është e vështirë të imagjinohet një botë në të cilën liria dhe përgjegjësia individuale zëvendësojnë autoritetin shtetëror. Megjithatë, gjatë periudhave më të mëdha të përparimit dhe lirisë njerëzore e tillë ishte gjendja e botës: qeveria u kufizua në mbrojtjen e kufijve kombëtarë, pronës private dhe lirive individuale. Pra, çdokush gëzonte një liri të madhe në marrjen e zgjedhjeve të veta dhe pastaj korrjen e përfitimeve ose pagimin e ndonjë kostoje. Ne e fillojmë këtë kapitull duke shqyrtuar në mënyrë kritike pyetjen nëse oferta e parave duhet të manaxhohet nga qeveria në radhë të parë, për të shqyrtuar më pas pasojat në rastet kur ndodh në të vërtetë.

### A duhet qeveria të manaxhojë ofertën e parasë?

Mashtrimi themelor i botës moderne është ideja që qeveria duhet të manaxhojë ofertën e parave. Ky është një supozim fillestar i padiskutueshëm i të gjitha shkollave kryesore të mendimit ekonomik dhe partive politike. Jo vetëm që nuk ka asnjë provë shkencore në botë për të mbështetur këtë pretendim, por edhe çdo përpjekje për të mana-xhuar ofertën e parave ka përfunduar me një katastrofë ekonomike. Manaxhimi i ofertës së parave është problemi që maskohet si zgjidhje; triumfi i shpresës emocionale mbi arsyen, rrënja e të gjitha vakteve falas të shitura nga politikanët për votuesit syleshë. Funksionon si një drogë që sjell varësi shkatërruese, si kristalet e metamfetaminës: shkakton një ndjesi të bukur në fillim, duke mashtruar viktimat e saj të cilët ndihen të pamposhtur, por sapo efekti të ulet, kthimi në realitet është shkatërrues dhe e bën viktimën të lypë për më shumë. Ky është momenti kur duhet të bëhet zgjedhja e vështirë: të vuash pasojat e tërheqjes së menjëhershme nga varësia, ose të marrësh një dozë tjetër, duke shtyrë përballjen, por duke paguar një çmim shumë më të lartë në planin afatgjatë.

Për ekonomistët kejnsianë, marksistë dhe ithtarët e tjerë të teorisë shtetërore të parave, paraja është ajo që shteti deklaron se duhet të jetë para, kështu që është e drejta e tij të bëjë me të si të dojë, që në mënyrë të pashmangshme nënkupton emetimin në sasi të mjaftueshme për t'u shërbyer shpenzimeve publike dhe për të përmbushur objektivat e qeverisë. Për ta qëllimi i kërkimit ekonomik është vetëm të kuptojnë se cila është mënyra më e mirë për të zgjeruar ofertën e parave dhe për cilat qëllime ta drejtojnë atë. Por fakti që ari është përdorur si para për mijëra vjet, përpara se shtetet e kombet të shpikeshin, është në vetvete prova e mjaftueshme për të hedhur poshtë këtë teori. Fakti që bankat qendrore mbajnë sasi të mëdha rezervash ari dhe ende grumbullojnë më shumë prej tyre dëshmon për natyrën monetare të qëndrueshme të arit, pavarësisht se asnjë qeveri nuk e mandaton atë. Por, çfarëdo që mund të mbështesin partizanët e teorisë shtetërore të parave, tezat e tyre janë hedhur poshtë nga suksesi i vazhdueshëm i bitcoin-it në dekadën e fundit. Kjo monedhë ka arritur statusin monetar dhe ka fituar vlerë që tejkalon atë të shumicës së valutave të mbështetura nga shteti, thjesht për shkak të tregtueshmërisë së qëndrueshme, pavarësisht se asnjë autoritet nuk e urdhëron përdorimin e tij si para.[^81]

Sot ekzistojnë dy shkolla kryesore të mendimit ekonomik të miratuara nga qeveria: shkolla kejnsianiste dhe ajo monetariste. Edhe pse këto dy shkolla kanë metodologji dhe korniza analitike gjerësisht të ndryshme dhe megjithëse janë të përfshira në beteja të hidhura akademike duke akuzuar njëra-tjetrën se nuk kujdesen për të varfrit, fëmijët, mjedisin, pabarazinë, të dyja bien dakord për dy të vërteta të padiskutueshme: e para është që qeveria duhet të zgjerojë ofertën e parave; e dyta është që akademitë e tyre përkatëse meritojnë më shumë fonde shtetërore, të cilat do të lejojnë kërkime të mëtejshme mbi Pyetjet e Mëdha.

Për të kuptuar më mirë se si të dyja mund të arrijnë në të njëjtin përfundim të gabuar, është e rëndësishme të kuptohet arsyetimi i ndryshëm i dy shkollave të mendimit. Keynes-i ishte një investitor dhe statisticien i dështuar, i cili nuk studioi kurrë ekonomi, por kishte lidhje të shkëlqyera me klasën sunduese britanike të kohës; ishte falë këtyre që marrëzitë e sikletshme të shkruara në librin e tij më të famshëm, *Teoria e Përgjithshme e Punësimit, Parave dhe Interesit*, u ngritën menjëherë në të vërtetat themelore të makroekonomisë. Teoria e tij fillon me hipotezën (plotësisht të pabazuar dhe të pajustifikuar) se metrika më e rëndësishme në përcaktimin e gjendjes së ekonomisë është niveli i shpenzimeve totale në të gjithë shoqërinë. Kur shoqëria shpenzon kolektivisht shumë, shpenzimet na nxisin të prodhojmë më shumë, pra të punësojmë më shumë punëtorë, duke lejuar që ekonomia të arrijë ekuilibrin i punësimit të plotë. Nëse shpenzimet rriten më shumë, duke tejkaluar kapacitetet e prodhuesve kjo do të çonte në inflacion dhe një rritje në nivelin e përgjithshëm të çmimeve. Nga ana tjetër, kur shoqëria harxhon shumë pak, prodhimi zvogëlohet, shumë punëtorë humbasin vendet e tyre të punës duke shkaktuar rritjen e shkallës së papunësisë dhe ekonomia shkon në recesion.

Për Keynes-in, recesionet janë shkaktuar nga ulje të menjëhershme të nivelit total të shpenzimeve. Duke mos qenë shumë i mirë për të kuptuar konceptin e shkakësisë dhe për të dhënë shpjegime logjike, ai kurrë nuk u shqetësua shumë të shpjegonte *pse* nivelet e shpenzimeve mund të bien papritmas. Në vend të kësaj, ai thjesht krijoi metafora të pakuptima për të shpëtuar nga ndonjë shpjegim i thellë, si "shpirtrat e kafshëve." Deri më sot, askush nuk e di saktësisht se çfarë janë këto shpirtra kafshësh ose pse mund të lëshohen papritmas, megjithatë kjo nuk e ka ndaluar një turmë ekonomistësh të financuar nga shteti të ndjekin karriera duke u përpjekur t'i shpjegojnë ato ose të gjejnë të dhëna reale që mund të lidhen me to. Ky hulumtim ka qenë një ndihmë e vërtetë për karrierën akademike, por nuk ka asnjë vlerë për askënd që në të vërtetë përpiqet të kuptojë ciklet e biznesit. Ta themi hapur, mendësia popullore nuk mund ta zëvendësojë teorinë e kapitalit.[^82]

I çliruar nga detyrimi për të gjetur një shkak të recesionit, Keynes-i rekomandoi një zgjidhje të veçantë: sa herë që ka një recesion ose një rritje të nivelit të papunësisë, shkaku është një rënie në nivelin e përgjithshëm të shpenzimeve dhe zgjidhja është që qeveria duhet të nxisë shpenzimet, të cilat nga ana tjetër do të rrisin prodhimin dhe do të ulin papunësinë. Ekzistojnë tre mënyra të stimulimit të shpenzimeve agregate: rritja e ofertës së parave, rritja e shpenzimeve qeveritare ose ulja e taksave. Përgjithësisht, ulja e taksave nuk pranohet nga kejnsianët. Ajo shihet si metoda më pak e efektshme, sepse njerëzit mund të kursenin një pjesë të parave që nuk ishin paguar në taksa, në vend që t'i shpenzonin të gjitha dhe, siç e dimë mirë, Keynes-i i urren absolutisht kursimet. Sipas tij, kursimi do të zvogëlonte shpenzimet dhe ulja e shpenzimeve do të ishte gjëja më e keqe që mund të imagjinohet për një ekonomi që kërkon rimëkëmbjen. Roli i qeverisë do të ishte t'i impononte shoqërisë preferenca të larta kohore duke shpenzuar më shumë ose duke shtypur para. Duke parë që është e vështirë për të rritur taksat gjatë një recesioni, shpenzimet qeveritare do të përktheheshin në mënyrë efektive në rritjen e ofertës së parave. Kjo, pra, ishte Kupa e Shenjtë Kejnsiane: sa herë që nuk ka punë të plotë, një rritje e ofertës së parave do të zgjidhte problemin. Shqetësimi për inflacionin është i padobishëm sepse, siç kishte "treguar" Keynes-i (d.m.th., një supozim pa bazë) inflacioni ndodh vetëm kur shpenzimet janë shumë të larta dhe, nëse papunësia është e lartë, kjo do të thotë se shpenzimet janë shumë të ulëta. Në planin afatgjatë, rritja e ofertës së parave mund të ketë pasoja negative, por as për këtë nuk ka arsye të shqetësohemi, sepse "në planin afatgjatë, ne të gjithë kemi vdekur",[^83] siç tha Keynes-i në një moment famëkeq të papërgjegjshmërisë së shfrenuar në mbrojtjen e konsumit.

Pikëpamja kejnsiane e ekonomisë, natyrisht që bie në kundërshtim të plotë me realitetin. Nëse modeli i Keynes-it do të kishte ndonjë të vërtetë, atëherë nuk do të kishim pasur kurrë ekonomi me inflacion të lartë dhe papunësi të lartë në të njëjtën. Sidoqoftë, episode të tilla kanë qenë dhe vazhdojnë të jenë shumë të shpeshta. Shtetet e Bashkuara përjetuan një fazë të tillë në vitet 1970, kur, pavarësisht pretendimeve të ekonomistëve kejnsianë për të kundërtën dhe përkundrejt të gjithë institucionit amerikan, nga Presidenti Nixon e deri tek "ekonomisti i tregut të lirë" Milton Friedman, i cili pranoi "Ne jemi të gjithë kejnsianistë tani", papunësia dhe inflacioni vazhduan të rriteshin edhe më shumë, duke hedhur poshtë teorinë se ekziston një balancë mes këtyre të dyjave. Në një shoqëri të arsyeshme, idetë e Keynes-it do të ishin hequr nga librat shkollorë të ekonomisë për t'u bërë material akademik komedie; por në një shoqëri ku qeveria kontrollon botën akademike, librat shkollorë vazhdojnë të predikojnë mantrën kejnsiane duke justifikuar lëshimin e parave në sasi gjithnjë e më të mëdha. Aftësia për të shtypur para, fjalë për fjalë dhe në mënyrë figurative, rrit fuqinë e çdo qeverie dhe nuk ka asnjë qeveri që të mos kërkojë gjithçka që i jep asaj më shumë pushtet.

Shkolla tjetër kryesore e mendimit ekonomik e miratuar nga qeveria në kohën tonë është shkolla Monetariste, babai intelektual i së cilës është Milton Friedman. Monetaristët kuptohen më së miri si gratë e dhunuara të kejnsianistëve: ata ekzistojnë për të siguruar një version të dobët, të përshkallëzuar të një argumenti mbi tregun e lirë, për të krijuar iluzionin e një klime debati intelektual dhe për t'u kundërshtuar vazhdimisht në mënyrë gjithëpërfshirëse, duke parandaluar kureshtarët intelektualë të mendojnë seriozisht për tregje të lira. Përqindja e ekonomistëve monetaristë është e vogël në krahasim me kejnsianistët, megjithatë atyre u është dhënë hapësirë e mjaftueshme për të shprehur idetë e tyre pothuajse sikur të ishin të barabarta. Monetaristët në parim ndajnë supozimet themelore të modeleve kejnsiane, megjithatë ata kanë një prirje për të përdorur argumente mjaft të sofistikuara dhe të hollësishme matematikore, përfundimet e të cilave do të sugjeronin një rol pak më të vogël për qeverinë në ekonomi, i cili menjëherë i etiketon ata si kapitalistë të pashpirtë, të cilët nuk kujdesen për të varfrit.

Monetaristët në përgjithësi kundërshtojnë përpjekjet kejnsiane në çështjen e përdorimit të shpenzimeve qeveritare për të eliminuar papunësinë, duke argumentuar se në planin afatgjatë kjo do të prodhojë inflacion. Në vend të kësaj, monetaristët parapëlqejnë uljen e taksave për të nxitur ekonominë, sepse ata argumentojnë se tregu i lirë do të shpërndajë më mirë burimet sesa shpenzimet e qeverisë. Ndërsa ky debat mbi uljet e taksave kundrejt shpenzimeve nxitet vazhdimisht, realiteti është se politikat ekonomike të rekomanduara nga të dyja palët çojnë në një rritje të deficiteve publike për t'u financuar domosdo-shmërisht përmes monetarizimit të borxhit publik, ose duke rritur ofertën e parave. Sidoqoftë, parimi qendror i mendimit monetarist mbetet nevoja e ngutshme që qeveritë të parandalojnë shembjet në ofertën e parave dhe/ose rëniet në nivelin e çmimeve, të cilat ata i konsiderojnë si rrënja e të gjitha problemeve ekonomike. Një rënie në nivelin e çmimeve, ose deflacion siç duan ta quajnë monetaristët dhe kejnsianët, do t'i shtynte njerëzit që të grumbullonin para dhe më pas të zvogëlonin shpenzimet, duke shkaktuar rritje të papunësisë dhe së fundi recesion. Edhe më shqetësuese për monetaristët, të paaftë aq sa kejnesianët për të kuptuar shkakun dhe pasojën, është fakti që deflacioni mund të shoqërohet me një kolaps në vlerën e bilanceve të sektorit bankar, kështu që ata po kërkojnë që bankat qendrore të bëjnë gjithçka që është e mundur për ta shmangur. Për të kuptuar më mirë pse monetaristët janë kaq të frikësuar nga deflacioni, lexoni fjalimin e vitit 2002 nga ish-Kryetari i Rezervës Federale Ben Bernanke, me titull *Deflacioni: Duke u siguruar të mos ndodhë këtu*.[^84]

Të dyja shkollat e mendimit kanë ndihmuar në konsolidimin, në kurset e ekonomisë në të gjithë botën, e konsensusit rreth përfundimit të mëposhtëm: banka qendrore duhet të zgjerojë ofertën e parave me një ritëm të kontrolluar, për të inkurajuar njerëzit të shpenzojnë më shumë, duke mbajtur kështu nivelin e papunësisë mjaft të ulët. Nëse një bankë qendrore do të kontraktonte ofertën e parave, ose nuk do ta zgjeronte atë në mënyrë të menjëhershme, atëherë do të ndodhte një spirale deflacioni, e cila do të shkurajonte njerëzit nga shpenzimi i parave të tyre dhe kështu do të dëmtonte punësimin duke shkaktuar një krizë ekonomike.[^85] Tashmë është e qartë pse shumica e ekonomistëve dhe librave shkollorë nuk e vënë në dyshim aspak rritjen e vazhdueshme të ofertës së parave dhe kufizohen maksimalisht në diskutimin e metodave të manaxhimit dhe ritmeve të rritjes. Besimi kejnsian, që është botërisht i njohur sot, është kredoja e konsumit dhe shpenzimeve për të përmbushur dëshirat e menjëhershme. Duke zgjeruar vazhdimisht ofertën e parave, politika monetare e bankave qendrore shkurajon kursimet dhe investimet, duke bërë që njerëzit të kursejnë dhe investojnë më pak ndërsa konsumojnë më shumë. Pasoja e pashmangshme e kësaj është kultura gjithnjë e më e përhapur dhe e parezistueshme e konsumit të shfrenuar, që i shtyn njerëzit të blejnë vazhdimisht gjëra që nuk u nevojiten; nga ana tjetër, kur alternativa ndaj konsumit është të shohin kursimet e tyre duke humbur vlerën me kalimin e kohës, njerëzit me të drejtë parapëlqejnë të shijojnë paratë e tyre dhe t'i shpenzojnë ato menjëherë. Ky lloj i vendimeve financiare të orientuara nga aktualiteti gjithashtu ndikon në fusha të tjera të sjelljes njerëzore, duke krijuar një preferencë të lartë kohore në të gjitha aspektet e jetës: zhvlerësimi i monedhës, i cili në rastin e parë zvogëlon kursimet, nxit më shumë borxhe dhe zhvendos fokusin në një periudhë afatshkurtër në prodhimin ekonomik, është gjithashtu shkak i varfërimit të veprimtarive artistike dhe kulturore, si dhe i shfrytëzimit intensiv të tokës bujqësore përgjegjëse për uljen e lëndëve ushqyese në ushqimin që hamë.

Në ndryshim me këto dy shkolla mendimi qëndron tradita klasike e ekonomisë, kulmi i qindra viteve mësimdhënie në të gjithë botën. Sot ne e njohim atë si Shkolla Austriake, për nder të brezit të fundit të madh të ekonomistëve të lindur në Austri gjatë periudhës së saj të artë para Luftës së Parë Botërore dhe mbështetet në punën e ekonomistëve skocezë, francezë, spanjollë, arabë dhe madje edhe grekëve të lashtë. Në vend të analizave të ngurta numerike dhe fiksimit me matematikën e përparuar, tipike për kejnsianët dhe monetaristët, ajo thjesht përdor logjikën. Pra, kuptimi i parimeve dhe fenomeneve ekonomike, si dhe shpjegimi i tyre, është rezultat i analizave logjike-deduktive që vijojnë me implikime, të një natyre kauzale, duke filluar nga aksiomat e vërteta dhe të demonstrueshme.

Teoria austriake e parave pohon se ajo shfaqet në një treg si malli më i tregtueshëm, domethënë si e mira që pronarët janë në gjendje të shesin me lehtësinë më të madhe dhe në kushtet më të favorshme.[^86] Një mjet që ruan vlerën e tij me kalimin e kohës është më i parapëlqyeshëm nga ai që e humb atë, prandaj kursimtarët që kërkojnë një mjet shkëmbimi do të parapëlqejnë mjetet monetare të llojit të parë. Efektet e rrjetit nënkuptojnë që përfundimisht vetëm një, ose disa mjete mund të shfaqen si mjete shkëmbimit. Për Mises-in, mungesa e kontrollit të qeverisë është një kusht i domosdoshëm për qëndrue-shmërinë e parave: ata që qeverisin do të tundohen gjithmonë për të ulur vlerën e saj sa herë që vërejnë kursimtarët të ruajnë pasurinë e tyre në të.

Duke vendosur një tavan të fortë në ofertën e përgjithshme të bitcoine-ve, siç diskutohet në Kapitullin [13](#ch014.xhtml#ch08), Nakamoto ka demo-nstruar qartë një refuzim të argumenteve të bëra në tekstet standarde makroekonomike në favor të atyre të Shkollës Austriake, e cila argumenton se sasia e parave në vetvete është e parëndësishme: çdo ofertë parash është e mjaftueshme për të drejtuar një ekonomi të çdo madhësie; njësitë e monedhës janë pafundësisht të ndashme; është e rëndësishme vetëm fuqia blerëse e parave në lidhje me mallrat dhe shërbimeve reale dhe jo sasia numerike e tyre. Siç shprehet Ludwig von Mises:[^87]

> Shërbimet e ofruara nga paratë kushtëzohen nga niveli i fuqisë së tyre blerëse. Askush nuk dëshiron të ketë në arkën e tij një numër ose peshë të caktuar të njësive mo-netare; ajo që me të vërtetë u intereson është të kenë një shumë të caktuar të fuqisë blerëse që nuk përkeqësohet me kalimin e kohës. Proceset e tregut do të përpiqen të përcaktojnë gjendjen përfundimtare të fuqisë blerëse të parave në një nivel në të cilin oferta dhe kërkesa përkojnë, në mënyrë që të mos ketë kurrë një tepricë ose mungesë parash. Çdo individ gjithmonë dëshiron të gëzojë plotësisht avantazhet që mund të vijnë nga shkëmbimi indirekt dhe përdorimi i parave, pa marrë parasysh nëse sasia totale e tyre është e madhe apo e vogël... shërbimet që sjellin paratë nuk mund të përmirësohen as të dëmto-hen duke ndryshuar ofertën e parasë. Shuma e parave të disponueshme në sistemin ekonomik do të jetë gjithmonë e mjaftueshme për t'u garantuar përdoruesve të saj që gjithçka bën në të tashmen, mund të bëjë edhe në të ardhmen.

Murray Rothbard pajtohet me Mises-in:[^88]

> Një botë në të cilën oferta e parave do të qëndronte ko-nstante do të ishte e ngjashme me atë të shekujve XVIII dhe XIX, e karakterizuar nga suksesi i revolucionit indu-strial dhe rritja e mprehtë e investimeve në mallra kapitale, që bëri të mundur një furnizim më të madh të mallrave të të gjitha llojeve me çmime dhe ulje të vazhdueshme të kostove të prodhimit.

Sipas pikëpamjes austriake, oferta fikse e parave do të bëjë që rritja ekonomike të rezultojë në një rënie të qëndrueshme të çmimeve të mallrave dhe shërbimeve, duke i lejuar njerëzit të blejnë sasi gjithnjë e më të mëdha të mallrave dhe shërbimeve. Një botë e tillë do të shkurajonte me të vërtetë konsumin e menjëhershëm, siç i tremben kejnsianët, por inkurajon kursime dhe investime për të ardhmen në të cilën mund të ketë më shumë konsum. Duke pasur një preferencë të lartë kohore, është e kuptueshme që Keynes-i nuk mund ta kuptonte se si një nivel më i lartë kursimesh, në kurriz të konsumit të menjë-hershëm, do të kishte prodhuar një rritje në konsumin e ardhshëm, për të justifikuar sakrificën aktuale. Një shoqëri që shtyn vazhdimisht konsumin, në të vërtetë do të përfundojë duke konsumuar më shumë në planin afatgjatë, sesa një shoqëri me konsum të lartë e kursime të ulëta, pasi do të investojë më shumë, duke prodhuar kështu më tepër të ardhura për anëtarët e saj. Duke rritur gjithashtu përqindjen e të ardhurave të dedikuara për kursime me kalimin e kohës, shoqëritë me një preferencë të ulët kohore do të grumbullojnë, në planin afatgjatë, një stok gjithnjë e më të madh të kapitalit, duke i lejuar vetes të konsumojnë sasi gjithnjë e më të mëdha.

Nëse dikush do ta krahasonte shoqërinë me një nga fëmijët e eksperimentit të karameleve, ekonomia kejnsiane do të ndryshonte eksperimentin për të dekurajuar pritjen, duke ofruar një shpërblim prej vetëm gjysmë *marshmallow* në vend të dy, duke e bërë të gjithë konceptin e vetëkontrollit dhe preferencës së ulët kohore të duket jo i efektshëm. Përmbushja e kënaqësive të menjëhershme është mënyra më e mundshme e veprimit nga aspekti ekonomik dhe kjo më pas do të reflektohet në kulturë dhe shoqëri në përgjithësi. Nga ana tjetër, shkolla austriake, duke predikuar paranë e shëndoshë, njeh realitetin e kompromisit që natyra u siguron njerëzve, duke shpërblyer ata që janë në gjendje të presin; kjo do t'i bëjë njerëzit më të lumtur në planin afatgjatë duke i inkurajuar ata të shtyjnë kënaqësinë e menjëhershme për ta rritur atë në të ardhmen.

Kur vlera e parave rritet, njerëzit ka të ngjarë të jenë shumë më të matur me konsumin dhe të kursejnë shumë më tepër nga të ardhurat e tyre për të ardhmen. Kultura e konsumit, e blerjes si terapi, e nevojës gjithnjë në rritje për të zëvendësuar gjërat e padobishme me ato më të reja, por po aq të padobishme, nuk do të kishte shumë hapësirë në një shoqëri me një lloj parash, vlera e së cilës vlerësohet me kalimin e kohës; zhvillimi i një preference më të ulët kohore të favorizuar nga paraja e shëndetshme në fakt do të shtynte për të marrë vendime të orientuara drejt së ardhmes, duke u siguruar që njerëzit të jenë në gjendje t'i vlerësojnë ato gjithnjë e më shumë. Kështu, mund të shohim se si një shoqëri e tillë do të bënte që njerëzit jo vetëm do të kursejnë dhe investojnë më shumë, por gjithashtu do të jenë të orientuar drejt së ardhmes afatgjatë nga pikëpamja morale, artistike dhe kulturore.

Një monedhë që rritet në vlerë nxit kursimin, pasi me kalimin e kohës kursimet fitojnë fuqi blerëse. Prandaj, ajo inkurajon konsumin e shtyrë, duke rezultuar në preferencë më të ulët kohore. Nga ana tjetër, një monedhë që zhvlerësohet vazhdimisht, i shtyn qytetarët të kërkojnë vazhdimisht kthime për të mposhtur inflacionin, kthime që gjithmonë sjellin rreziqe; kësisoj zhvillohet një tolerancë më e madhe ndaj rrezikut midis investitorëve, prandaj investimet në projekte priren të jenë gjithnjë e më pak të qëndrueshme, duke shkaktuar humbje më të mëdha. Shoqëritë me para të qëndrueshme në vlerë zakonisht zhvillojnë një preferencë të ulët kohore, duke nxitur kursimin dhe duke menduar për të ardhmen, ndërsa shoqëritë me inflacion të lartë dhe ekonomi nënçmuese zhvillojnë preferencë të lartë për kohën, duke i bërë njerëzit të harrojnë rëndësinë e kursimit dhe ta shtyjnë drejt përmbushjes së menjëhershme të dëshirave. Më tej, një ekonomi me një monedhë që vlerësohet do të dëshmonte investime vetëm në projekte që ofrojnë një kthim real pozitiv mbi normën e vlerësimit të parave, që do të thotë se vetëm projektet që pritet të rrisin stokun e kapitalit të shoqërisë do të financohen. Në të kundërt, një ekonomi me një monedhë që zhvlerësohet do të nxitë individët të investojnë në projekte që ofrojnë kthime nominale pozitive, por kthime negative nëse shprehen në terma realë, domethënë, duke marrë parasysh zhvlerësimin real të parave. Ky lloj investimi zvogëlon stokun aktual të kapitalit të shoqërisë ndërsa vazhdon t'u ofrojë investitorëve një alternativë racionale, sepse zvogëlon kapitalin e tyre me një ritëm më të ngadaltë sesa bën zhvlerësimi i monedhës. Këto investime Ludwig von Mises i quan *keqinvestime* -- investime të këqija që duken fitimprurëse vetëm gjatë periudhës së inflacionit dhe normave artificialisht të ulëta të interesit, mungesa e përfitimit e të cilave do të bëhet e dukshme me rënien e normave të inflacionit dhe rritjen e normave të interesit, duke shkaktuar pjesën e "rënies" nga cikli i bumit dhe i rënies. Siç shprehet Mises-i, "Bumi zhduket përmes faktorëve të paktë të prodhimit nga keqinvestimet dhe zvogëlon stokun e disponueshëm përmes konsumit të tepërt; bekimet e pretenduara të tij paguhen nga varfërimi."[^89]

Ky interpretim na ndihmon të shpjegojmë pse ekonomistët e shkollave austriake janë më shumë për përdorimin e arit si para, ndërsa ekonomistët e zakonshëm kejnsianë mbështesin emetimin qeveritar të parave elastike që mund të zgjerohen me urdhër të qeverisë. Për kejnsianët, fakti që bankat qendrore të të gjithë botës funksionojnë me monedha fiat është dëshmi e epërsisë së ideve të tyre. Megjithatë, për austriakët, fakti që shteteve u është dashur të imponojnë monedhën e tyre, duke përdorur masa shtrënguese për të ndaluar alternativa të tilla si ari, është provë e inferioritetit të parave fiat dhe paaftësisë së tyre për të konkurruar në një treg të lirë; përdorimi i saj është gjithashtu shkaku kryesor i të gjitha cikleve ekonomike. Ndërsa ekonomistët kejnsianë nuk japin asnjë shpjegim përse ndodhin recesionet, përveç thirrjes së "shpirtrave të kafshëve", ekonomistët e shkollës austriake kanë zhvilluar teorinë e vetme koherente që shpjegon shkakun e cikleve të biznesit: Teoria Austriake e Ciklit të Biznesit.[^90]

### Paraja jo e shëndetshme dhe lufta e përjetshme

Siç u diskutua në Kapitullin [10](#ch010.xhtml#ch04) mbi historinë e parave, nuk ishte rastësi që Lufta e Parë Botërore filloi në epokën e parave të kontrolluara nga banka qendrore. Ekzistojnë tri arsye themelore që lidhin paratë jo të shëndetshme dhe luftën. Së pari, këto para janë në vetvete një pengesë për tregtinë midis vendeve, sepse shtrembërojnë vlerën midis vendeve dhe bëjnë lëvizjen e tregtisë një çështje politike, duke krijuar armiqësi midis qeverive dhe popullatave. Së dyti, qasja në printerin monetar lejon qeverinë të vazhdojë të angazhohet në luftë përtej shterimit të burimeve të saj aktuale financiare, domethënë derisa të ketë asgjësuar plotësisht monedhën e vet duke përvetësuar, gjatë kësaj kohe, pasurinë e qytetarëve. Me para të shëndosha, përpjekja e qeverisë për luftë u kufizua nga taksat që mund të mblidheshin; me paranë e keqe, kufiri është, në fakt, shkatërrimi total i monedhës, e cila lejon një konfiskim më të lehtë të pasurisë në dëm të popullsisë. Së treti, individët që merren me para të shëndosha zhvillojnë një preferencë më të ulët kohore, duke u përpjekur më shumë për bashkëpunim sesa për konflikt, siç diskutohet në Kapitullin [11](#ch011.xhtml#ch05).

Sa më i madh të jetë tregu në të cilin individët mund të tregtojnë, aq më të specializuar mund të jenë në prodhimin e tyre dhe aq më të mëdha janë fitimet e tyre nga tregtia. Sasia e punës që shpenzohet në një ekonomi primitive prej 10 personash lejon një standard jetese shumë më të ulët sesa ajo që mund të arrihet duke përkushtuar të njëjtat përpjekje në një treg më të madh prej 1.000 ose 1.000.000 njerëzish. Individi modern që punon disa orë në ditë në një shoqëri të tregtisë së lirë, duke kryer detyra shumë të specializuara, gëzon të ardhura që i lejojnë atij të blejë mallra nga kudo në botë, duke i paguar ato sa më pak të jetë e mundur dhe duke zgjedhur cilësinë që ai e gjykon më së miri. Për të vlerësuar plotësisht të mirat që vijnë nga tregtia, thjesht imagjinoni përpjekjen për të jetuar jetën tuaj në vetëmjaftueshmëri; secili individ do të kalonte kohën në dispozicion të tij në një mënyrë joefikase, në një përpjekje për të prodhuar edhe mallrat kryesore thjesht sa për të mbijetuar, një aktivitet që tashmë për secilin do të ishte një detyrë mjaft e frikshme. Paraja është mjeti përmes të cilit zhvillohet tregtia dhe i vetmi mjet përmes të cilit shkëmbimet mund të zgjerohen përtej fushës së bashkësive të vogla me marrëdhënie të ngushta personale. Në mënyrë që mekanizmi i çmimeve të funksionojë siç duhet, çmimet duhet të shprehen në një formë të shëndoshë parash në të gjithë komunitetin që tregton me të. Sa më e madhe të jetë zona që përdor një monedhë të përbashkët, aq më e lehtë dhe më e madhe është fusha e tregtisë brenda saj. Tregtia midis popujve krijon bashkëjetesë paqësore, duke u dhënë atyre një interes të plotë për mirëqenien e njëri-tjetrit. Kur komunitetet përdorin lloje të ndryshme të parave të paqëndrueshme, tregtia bëhet më e komplikuar; çmimet ndryshojnë së bashku me vlerën e monedhave, duke i bërë kushtet e tregtisë të paparashikueshme dhe shpesh duke e bërë atë joproduktive për të planifikuar aktivitetin ekonomik përtej kufijve.

Duke qenë të predispozuar të përqendrohen në të ardhmen, individët me një preferencë të ulët kohore kanë më pak të ngjarë të përfshihen në konflikt sesa ata me një orientim nga e tashmja. Për nga vetë natyra e tij konflikti është shkatërrues; në shumicën e rasteve, njerëzit inteligjentë dhe të orientuar drejt së ardhmes e kuptojnë se nuk ka fitues në një konflikt të dhunshëm; alternativa që parashikon abstenimin nga konflikti do të ishte në të vërtetë më e përshtatshme dhe më e favorshme edhe për fituesin e mundshëm. Shoqëritë e civilizuara funksionojnë me premisën që njerëzit respektojnë vullnetin e njëri-tjetrit dhe, nëse ka konflikte, ata përpiqen të gjejnë një zgjidhje paqësore. Nëse nuk gjendet një zgjidhje miqësore, njerëzit ka më shumë të ngjarë të ndajnë rrugët dhe të shmangin njëri-tjetrin sesa të vazhdojnë të përzihen dhe të mbesin në konflikt. Kjo shpjegon përse shoqëritë e përparuara dhe të civilizuara zakonisht nuk janë të munduara nga krimi, dhuna ose konfliktet shoqërore.

Në një nivel kombëtar, kombet që përdorin para të shëndosha kanë shumë më tepër gjasa të qëndrojnë paqësore, ose të kenë konflikt të kufizuar me njëri-tjetrin, sepse paratë e shëndosha vendosin kufi-zime reale mbi aftësinë e qeverisë për të financuar operacionet e saj ushtarake. Në Europën e shekullit XIX, për të hyrë në luftë sovranët duhej të taksonin popullsinë në mënyrë që të financonin ushtritë e tyre. Në planin afatgjatë, një strategji e tillë mund të ishte fitimprurëse vetëm për ata që do të përdornin ushtrinë e tyre për qëllime mbrojtëse sesa sulmuese. Në fakt, veprimi ushtarak mbrojtës gjithmonë ka një përparësi mbi atë sulmues, pasi mbrojtësi lufton në terrenin e tij, afër njerëzve të tij dhe linjave të brendshme të furnizimit. Një monark që e thirri ushtrinë në aksione mbrojtëse gjeti më lehtë mbështetjen te qytetarët e tij, të cilët ishin të gatshëm të paguanin taksa për t'u mbro-jtur nga pushtuesit e huaj. Përkundrazi, ai që u angazhua në fushata ushtarake të huaja për t'u pasuruar, rrezikoi të mbillte pakënaqësi në mesin e popullatës dhe të shkaktonte kosto të konsiderueshme me beteja afatgjata në tokën e huaj.

Kjo mund të shpjegojë pse shekulli i njëzetë ishte nga më vdekje-prurësit në histori. Raporti i vitit 2005 i Kombeve të Bashkuara për Zhvillimin Njerëzor[^91] analizoi vdekjet nga konfliktet gjatë pesë shekujve të kaluar, duke konfirmuar që shekulli i njëzetë ishte më vdekjeprurësi. Kur kombet e mëdha europiane hynë në luftë me njëri-tjetrin në epokën e standardit të arit, luftërat ishin zakonisht të shkurtra dhe zhvilloheshin në fushat e betejës midis ushtrive profesionale. Një nga më të këqijat e shekullit të nëntëmbëdhjetë në Europë ishte lufta Franko-Prusiane e viteve 1870--1871, e cila zgjati për 9 muaj dhe vrau rreth 150,000 njerëz, përafërsisht sa numri mesatar i vetëm një jave në Luftën e Dytë Botërore, financuar nga paratë e lehta qeveritare të shekullit njëzet. Me standardin e arit që i kufizonte ata për të financuar luftën vetëm përmes taksimit, qeveritë europiane duhej të përgatisnin shpenzimet e tyre para betejës, t'i shpenzonin ato në përgatitjen e ushtrisë së tyre në mënyrë sa më të efektshme të ishte e mundur dhe të përpiqeshin për një fitore vendimtare. Sapo batica e betejës fillonte të kthehej kundër njërës prej ushtrive, nga pikëpamja logjistike dhe ajo ekonomike ishte mundim i kotë të përpiqeshe të rrisje taksat për të riarmatosur ushtrinë dhe për ta kthyer baticën në anën tjetër; ishte më e përshtatshme të përpiqeshe të negocioje për paqe, duke pësuar sa më pak humbje të ishte e mundur. Luftërat më vdekjeprurëse të shekullit të nëntëmbëdhjetë ishin luftërat Napoleonike, të cilat ndodhën para se standardi i arit të miratohej zyrtarisht në të gjithë kontinentin, pas eksperimenteve të çmendura të revolucionit francez me inflacionin (Shih [Tabelën 5](#ch013.xhtml#table5)).

  --------------------------------------------------------------------------------------------------------------------------------------------------------------------------------------------------
  Periudha          Vdekje si pasojë e Konflikteve (në milionë)   Popullsia Botërore, në mesin e shekullit (në milionë)   Vdekjet si pasojë e konfliktit si përqindje ndaj Popullsisë Botërore (%)
  ----------------- --------------------------------------------- ------------------------------------------------------- --------------------------------------------------------------------------
  Shekulli 16       1.6                                           493.3                                                   0.32

  Shekulli 17       6.1                                           579.1                                                   1.05

  Shekulli 18       7.0                                           757.4                                                   0.92

  Shekulli 19       19.4                                          1172.9                                                  1.65

  Shekulli 20       109.7                                         2519.5                                                  4.35
  --------------------------------------------------------------------------------------------------------------------------------------------------------------------------------------------------

Vdekjet nga konfliktet gjatë pesë shekujve të fundit.

Siç duket, një numër i madh i kompanive në të gjitha ekonomitë e përparuara specializohen në sektorin e luftës. Ato jetojnë pothuajse ekskluzivisht nga shpenzimet publike dhe biznesi i tyre varet nga ekzistenca e një lufte të përhershme që kërkon furnizime gjithnjë e më të mëdha. Në Shtetet e Bashkuara, ku shpenzimet e mbrojtjes së të cilës janë pothuajse të barabarta me ato të pjesës tjetër të planetit të marrë së bashku, këto industri kanë interes që qeveria e ShBA-së të jetë e përfshirë në ndonjë aventurë ushtarake. Kjo, më shumë se çdo shpjegim strategjik, kulturor, ideologjik ose sigurie, na bën të kuptojmë pse Shtetet e Bashkuara janë përfshirë në kaq shumë konflikte në të gjithë botën pa lidhje me jetën e një amerikani mesatar. Këto kompani janë rritur aq shumë, sa kanë qenë në gjendje të ndikojnë vazhdimisht në shtyp, në akademinë dhe institucionet e mendimit, duke u bërë presion atyre për të rrahur vazhdimisht daullet e luftës, të gjitha në saje të parave jo të shëndetshme.

### Qeveria e kufizuar kundrejt asaj të gjithëpushtetshme

Në historinë e tij gjithëpërfshirëse të pesë shekujve të civilizimit perëndimor, *From Dawn to Decadence*, Jacques Barzun identifikon fundin e Luftës së Parë Botërore si pikë kthese thelbësore për fillimin e dekadencës, prishjes dhe shkatërrimit të Perëndimit. Pikërisht pas kësaj lufte Perëndimi vuajti nga ajo që Barzun-i e quan "Ndërrimi i Madh", zëvendësimi i liberalizmit me liberalitetin, ku ky i fundit është vetëm një mashtrues që pretendon paraqitjet e të parit, por në të vërtetë është e kundërta e tij.[^92]

> Liberalizmi ka triumfuar falë parimit se qeveria më e mirë është ajo që qeveris më pak; tani për të gjitha kombet perëndimore mençuria politike e ka rindërtuar këtë ideal të lirisë në liberalitet. Kjo zhvendosje e ka trazuar fjalorin politik.

Ndërsa liberalizmi kufizon rolin e qeverisë duke i lejuar individët të jetojnë në liri dhe të gëzojnë përfitimet ose të vuajnë pasojat e veprimeve të tyre, liberaliteti është nocioni radikal që qeveria duhet t'i lejojë njerëzit të përmbushin dëshirat e tyre duke i mbrojtur ata nga pasojat e veprimeve të tyre. Në mënyrë shoqërore, ekonomike dhe politike, qeveria është bërë si xhindi që plotëson çdo dëshirë, ndërsa popullata thjesht duhet të votojë për atë që dëshiron të marrë.

Historiani francez Elie Halévy përcaktoi fillimin e Epokës së Tiranive në vitin 1914 me Luftën e Parë Botërore, kur fuqitë kryesore të botës u zhvendosën drejt shtetëzimit ekonomik dhe intelektual. Me fjalë të tjera, ata shtetëzuan mjetet e prodhimit dhe u zhvendosën në mënyrat sindikaliste dhe korporatiste të organizimit shoqëror, të gjitha këto ndërsa shtypnin idetë që konsideroheshin në kundërshtim me interesin kombëtar, si dhe promovonin nacionalizmin në atë që e quajtën "organizimin e entuziazmit."[^93]

Ky konceptim klasik liberal i qeverisë është i mundur vetëm në një botë me para të shëndosha, të cilat veprojnë si një kufizim i natyrshëm kundër autoritarizmit qeveritar dhe tejkalimit të kompetencave. Për sa kohë që qeveria duhej të taksonte popullin për të financuar operacionet e saj, ajo duhej të kufizohej vetëm në ato operacione që vartësit e saj i konsideronin të tolerueshme; gjithashtu duhej të mbante një buxhet gjithnjë të ekuilibruar, duke kufizuar shpenzimet brenda kufijve të të ardhurave nga taksat. Në një shoqëri me para të shëndosha, qeveria mbështetet në pëlqimin e popullatës për të financuar operacionet e saj. Çdo propozim i ri duhet të financohet paraprakisht nga taksat ose duke shitur obligacione qeveritare afatgjata, duke i dhënë popullsisë një masë të saktë të kostove reale për t'u krahasuar lehtësisht me përfitimet. Një qeveri që kërkon fonde për projektet legjitime të mbrojtjes dhe infrastrukturës kombëtare do të kishte pak probleme në vendosjen e taksave dhe shitjen e bonove për popullatën që njeh përfitime në projekte të tilla. Por një qeveri që rrit taksat vetëm për të financuar stilin e jetës së një monarku do të shkaktojë pakënaqësi masive në mesin e popullatës së saj, duke rrezikuar legjitimitetin e sundimit të saj dhe duke e bërë atë gjithnjë e më të pasigurt. Sa më të rëndë të jenë taksimi dhe imponimet e qeverisë, aq më shumë gjasa ka që popullsia të refuzojë të paguajë taksat, duke rritur ndjeshëm kostot e mbledhjes së tyre, ose duke provokuar një rebelim që do të çojë në zëvendësimin e qeverisë së tyre përmes kutive të votimit ose armëve.

Prandaj, paraja e shëndoshë u imponoi qeverive një masë ndershmërie dhe transparence, duke kufizuar veprimet e tyre në sjellje të dëshirueshme dhe të tolerueshme; lejoi një llogari të ndershme dhe transparente të kostove dhe përfitimeve të veprimeve të qeverisë, si dhe vendosi përgjegjësinë ekonomike të nevojshme për çdo organizatë dhe individ që dëshironte të ishte i suksesshëm. Me pak fjalë: e detyroi konsumin të vinte pas prodhimit.

Nga ana tjetër, paratë e shëndosha u lejojnë qeverive të fitojnë popullaritet dhe mbështetje përmes të gjitha llojeve të shpenzimeve pa qenë e nevojshme t'u paraqesin faturën qytetarëve. Qeveria thjesht rrit ofertën e parave për të financuar çfarëdo programi që ka në mendje dhe kostoja i kalohet popullsisë në vitet në vijim, kur inflacioni monetar do të bëjë që çmimet të rriten; në atë pikë shkatërrimi i monedhës mund të fajësohet lehtësisht nga një mori faktorësh, zakonisht komplote të mbrapshta nga spekullatorë të huaj, bankierë, pakica etnike ose qeveri të mëparshme. Paraja jo e shëndetshme është një mjet veçanërisht i rrezikshëm në duart e qeverive moderne demokratike që përballen me presionin e vazhdueshëm të rizgjedhjes në pushtet. Zgjedhësit nuk kanë gjasa të favorizojnë kandidatë që janë të sinqertë në lidhje me kostot dhe përfitimet e programeve të tyre përkatëse, por ka shumë më tepër gjasa të favorizojnë horrat që premtojnë dreka falas dhe fajësojnë paraardhësit e tyre ose ndonjë komplot të lig. Demokracia bëhet kështu një mashtrim masiv i njerëzve që përpiqen të kapërcejnë rregullat e ekonomisë, duke votuar në favor të vakteve falas dhe duke besuar në cjeptë imagjinarë sa herë që fatura vjen në formën e inflacionit dhe krizave financiare.

Paraja qeveritare është në zemër të iluzionit modern, për të cilin shumica e votuesve dhe studentëve të varfër të universitetit të makroekonomisë moderne bëhen viktima: qeveria nuk ka kosto të mundshme dhe mund të veprojë me një shkop magjik të gjithëfuqishëm për të krijuar realitetin që dëshiron. Pavarësisht nëse bëhet fjalë për ulje të varfërisë, zbatimin e moralit, kujdesin shëndetësor, arsimin, infrastrukturën, reformën e institucioneve politike dhe ekonomike ose të mallrave me një ndikim emocional për të cilin ligji i ofertës dhe kërkesës është pezulluar në mënyrë magjike, shumica e qytetarëve modernë jetojnë në tokën e ëndrrave mashtruese, ku asnjë nga këto nuk ka kosto aktuale dhe gjithçka që nevojitet për të arritur këto qëllime është "vullneti politik", "udhëheqja e fortë" dhe mungesa e korrupsionit. Paratë e prishura thjesht kanë çrrënjosur nocionin e kompromisit dhe kostove oportune nga mendja e individëve që mendo-jnë për çështjet publike. Një qytetar mesatar do të tronditet nga shpalosja e këtyre dukurive çuditërisht të dukshme: të gjitha këto gjëra të këndshme nuk mund të arrihen duke shpërfillur kostot, sikur të mos ekzistonin; ato duhet të sigurohen nga njerëz të vërtetë, të cilët zgjohen në mëngjes dhe kalojnë ditë e vite duke punuar dhe duke dhënë atë që premton politika, duke i mohuar vetes mundësinë për t'iu kushtuar aktiviteteve më të mira prodhuese. Megjithëse asnjë politikan nuk është zgjedhur ndonjëherë duke pranuar këtë realitet, kutia e votimit nuk mund të mohojë kurrë mungesën themelore të kohës njerëzore. Sa herë që një qeveri vendos t'u sigurojnë një të mirë ose një shërbim qytetarëve të saj, ajo nuk rrit nivelin e prodhimit ekonomik, por shkallën e planifikimit të centralizuar, me pasoja të parashikueshme.[^94]

Paraja e paqëndrueshme gjithnjë ka qenë një ndihmë për tiranët, regjimet shtypëse dhe qeveritë e paligjshme, duke i lejuar ata, përmes inflacionit monetar, të anashkalojnë përkohësisht realitetin e kostove. Sidoqoftë, në planin afatgjatë gjithmonë ka qenë popullata ajo që ka mbështetur faturën në drejtim të humbjes së fuqisë blerëse të parave dhe zvogëlimit të pasurisë. Historia është plot me shembuj që tregojnë se sa herë që një qeveri ka menduar për privilegjin e krijimit të parave nga ajri, ajo pothuajse gjithmonë ka përfunduar duke abuzuar me të, duke ua kaluar shpenzimet qytetarëve të saj.

Nuk është rastësi që tiranët më të tmerrshëm të historisë, kanë vepruar falë një sistemi me para të emetuara nga qeveria, të fryra vazhdimisht: Vladimir Lenin, Joseph Stalin, Mao Ze Dong, Adolf Hitler, Maximilien Robespierre, Pol Pot, Benito Mussolini, Kim Jong Il dhe shumë kriminelë të tjerë famëkeq të gjithë sunduan në periudha të parave të tilla, të lëshuara nga qeveria, për të financuar megalo-maninë e tyre gjenocidale dhe totalitare. Është e njëjta arsye pse të njëjtat shoqëri që lindën këta vrasës masivë nuk prodhuan askënd afër nivelit të tyre të kriminalitetit kur jetonin nën sisteme monetare të shëndosha, të cilat u kërkonin qeverive të taksonin para se të shpe-nzonin. Askush nga këta monstra nuk shfuqizoi paranë e shëndoshë për të financuar vrasjet e tyre masive. Shkatërrimi i parave të shëndo-sha kishte ardhur më parë, në valën e idealeve të mrekullueshme të historive të bukura, si arsimimi i fëmijëve, çlirimi i punëtorëve dhe krenaria kombëtare. Por sapo paratë e shëndosha u shkatërruan, u bë shumë e lehtë për këta kriminelë të merrnin pushtetin dhe komandën e të gjitha burimeve të shoqërisë së tyre, duke rritur ofertën e parave të paqëndrueshme.

Paratë e paqëndrueshme e bëjnë fuqinë qeveritare potencialisht të pakufizuar dhe kjo ka pasoja të mëdha për çdo individ. Kësisoj, politika bëhet qendra e gravitetit e jetës së tyre, duke ridrejtuar pjesën më të madhe të energjive dhe burimeve të shoqërisë në lojën me shumë zero, në të cilën vendoset se kush duhet të qeverisë dhe si. Nga ana tjetër, paratë e shëndosha vendosin një kufi në ndikimin që mund të kenë çështjet politike. Qoftë demokraci, republikë apo monarki, çdo qeveri në detyrë mbahet larg nga një formë e ndershme parash dhe shumica e individëve gëzojnë shkallë të mëdha të lirisë në jetën e tyre personale.

Qoftë në ekonomitë sovjetike apo kapitaliste, koncepti se qeveria duhet të "drejtojë" ose "manaxhojë" ekonominë për të arritur qëllimet ekonomike konsiderohet i drejtë dhe i nevojshëm. Vlen të kthehemi këtu në pikëpamjet e John Maynard Keynes-it për të kuptuar arsyet e sistemit ekonomik që ai propozon, me të cilin njerëzimit i është dashur të luftojë në dekadat e fundit. Në një prej studimeve të tij më pak të njohura, *The End of Laissez‐Faire*, Keynes-i shpjegon konceptimin e tij se cili duhet të jetë roli i qeverisë në një shoqëri, duke shprehur qartë kundërshtimin e tij ndaj liberalizmit dhe individualizmit; me fjalët e mëposhtme ai paraqet arsyet e kundërshtimit të tij ndaj socializmit, duke deklaruar:

> Socializmi shtetëror i shekullit të nëntëmbëdhjetë që lindi nga Bentham, nga konkurrenca e lirë, etj., është në disa aspekte një version më i qartë, e në disa të tjera pak më i ngatërruar, i së njëjtës filozofi që qëndron në themel të individualizmit të shekullit të nëntëmbëdhjetë. Të dyja qasjet e vendosin theksin e tyre mbi lirinë, njëra kuptohet në mënyrë negative, si mungesë e kufizimeve, tjetra pozitivisht, si shkatërrim i monopoleve natyrore ose të fituara. Ato janë reagime të ndryshme ndaj së njëjtës atmosferë intelektuale.

Pra, për Keynes-in problemi i socializmit ishte në faktin se ai kishte si qëllim përfundimtar rritjen e lirisë së individit. Sipas tij, qëllimi përfundimtar nuk duhet të merret me çështje të parëndësishme si liria individuale, por që qeveria të kontrollojë aspektet e ekonomisë sipas pëlqimit të saj. Ai përshkruan tri fusha kryesore që i konsideron thelbësore për rolin e qeverisë: së pari, "kontrolli i valutës dhe i kredisë nga një institucion qendror", një besim që hodhi bazat për bankën qendrore moderne. Së dyti, Keynes-i besonte se ishte roli i qeverisë për të vendosur mbi shkallën në të cilën është e dëshirueshme që komuniteti si një i tërë duhet të kursejë, shkalla në të cilën këto kursime duhet të shkojnë jashtë në formën e investimeve të huaja dhe nëse organizimi aktual i tregut të investimeve shpërndan kursimet përgjatë kanaleve më produktive në shkallë vendi. Unë nuk mendoj se këto çështje duhet t'i lihen plotësisht shanseve të gjykimit privat dhe fitimeve private, siç janë aktualisht. Dhe së fundmi, Keynes-i besoi se ishte roli i qeverisë që të hartonte "një politikë të përshtatshme kombëtare në lidhje me madhësinë më optimale të popullsisë, e cila duhet të jetë më e madhe, më e vogël apo e njëjtë me aktualen. Dhe pasi kemi vendosur këtë politikë, ne duhet të ndërmarrim hapa për ta zbatuar atë në veprim. Mund të vijë një kohë kur komuniteti në tërësi do të duhet t'i kushtojë vëmendje cilësisë së shtuar, si dhe numrit të anëtarëve të tij të ardhshëm."[^95]

Me fjalë të tjera, konceptimi kejnsian i shtetit, nga i cili dolën do-ktrinat moderne bankare qendrore të mbajtura gjerësisht nga të gjithë bankierët qendrorë dhe që formësojnë shumicën dërrmuese të librave shkollorë ekonomikë të shkruar në të gjithë botën, parashikon kontroll të plotë mbi dy fusha të rëndësishme të jetës: së pari, kontrolli i parave, i kredisë, i kursimeve dhe i vendimeve të investimeve, që nënkuptonin centralizimin totalitar të alokimit të kapitalit dhe shkatërrimin e sipërmarrjes së lirë individuale, duke i bërë individët plotësisht të varur nga qeveria edhe në mbijetesën e tyre bazike; së dyti, kontrolli i sasisë dhe i cilësisë së popullsisë, që nënkuptonte eugjenikën. Ndryshe nga socialistët, Keynes-i nuk e donte këtë nivel të kontrollit mbi individët në mënyrë që të përmirësonte lirinë e tyre në planin afatgjatë, por të formonte, sipas shijes së tyre, një vizion më të gjerë të shoqërisë. Ndërsa socialistët të paktën kishin mirësjelljen të pretendonin se donin ta robëronin njeriun për të mirën e tij, në mënyrë që ta lironin atë në të ardhmen, Keynes-i dëshironte nënshtrimin e plotë ndaj shtetit, si qëllim përfundimtar. Kjo na ndihmon të shpjegojmë pse Murray Rothbard tha: "Ne mund të themi vetëm një gjë të mirë për Marksin: ai nuk ishte kejnsian."[^96]

Megjithëse një konceptim i tillë mund t'u pëlqejë idealistëve të ku-llës së fildishtë që imagjinojnë se do të sjellë vetëm rezultate pozitive, në të vërtetë kjo çon në shkatërrimin e mekanizmave të tregut që janë të nevojshëm për prodhimin ekonomik. Në një sistem të tillë, paraja pushon së funksionuari si një sistem informacioni për prodhimin, dhe në vend të saj duket më tepër si një program qeveritar besnikërie.

### Përvetësimi

Kapitulli [8](#ch009.xhtml#ch03) shpjegon se si çdo mall që fiton një rol monetar i nxit njerëzit që të prodhojnë më shumë nga ai mall. Një para që mund të prodhohet lehtë do të çojë në më shumë burime ekonomike dhe kohë njerëzore për prodhimin e saj. Meqenëse paratë sigurohen jo për karakteristikat e tyre, por për t'u shkëmbyer me mallra dhe shërbime të tjera, e rëndësishme është fuqia e tyre blerëse, jo sasia e tyre absolute. Prandaj nuk ka asnjë përfitim shoqëror nga ndonjë aktivitet që rrit ofertën e parasë. Kjo është arsyeja pse në një treg të lirë, çfarëdo që merr një rol monetar do të ketë një raport të lartë të qëndrueshëm midis stokut ndaj emetimit: oferta e re e parave do të jetë e vogël krahasuar me ofertën e përgjithshme ekzistuese. Në këtë mënyrë prodhimi i më shumë mjeteve monetare do të thithë sasinë minimale të mundshme të burimeve të punës dhe kapitalit. Ndërsa pjesa tjetër do të rrjedhë drejt prodhimit të mallrave dhe shërbimeve të dobishme, sasia absolute e të cilave, ndryshe nga ajo e parave të mira, është me të vërtetë e rëndësishme për qëllimin e rritjes së mirëqenies sociale. Prandaj, ari u bë standardi kryesor monetar global, sepse prodhimi i tij i ri ishte gjithmonë një përqindje e vogël e qëndrueshme krahasuar me ofertën ekzistuese; kjo e bëri gërmimin e arit një biznes shumë të pasigurt dhe jofitimprurës, duke detyruar kështu gjithnjë e më shumë kapitalin botëror drejt prodhimit të mallrave jomonetare.

Për John Maynard Keynes dhe Milton Friedman-in, një nga arsyet kryesore të largimit nga standardi i arit ishte ulja e kostove të gërmimit të arit, që do të ndodhte pas kalimit në para letre të lëshuara nga qeveria, kostoja e prodhimit e të cilave është shumë më e ulët se ajo e arit. Ata jo vetëm që nuk ishin në dijeni që ari ka shumë pak burime për prodhimin e tij në krahasim me mallrat e tjerë, sasia e të cilave mund të fryhet shumë më lehtë, por ata gjithashtu nënvlerësuan kostot reale, për shoqërinë në tërësi, që do të vinin nga një formë parash, oferta e së cilës mund të zgjerohet me vullnetin e një qeverie të ndjeshme ndaj politikave demokratike dhe të drejtuar nga interesa të veçantë. Në fakt, kostoja reale nuk është e kufizuar në koston e drejtpërdrejtë të funksionimit të makinës që printon paratë, por gjithashtu përfshin gjithë aktivitetin ekonomik që humbet pasi burimet prodhuese ndjekin emetimin e ri të parave qeveritare, në vend që të merren me prodhim ekonomik.

Krijimi i kredisë inflacioniste mund të kuptohet si një shembull i gjerë i shoqërisë për atë që ekonomisti John Kenneth Galbraith[^97] e quajti "Përvetësimi" në librin e tij mbi Depresionin e Madh. Ndërsa zgjerimi i kredisë u rrit ndjeshëm në vitet 1920, korporatat ishin të mbushura me para dhe ishte shumë e lehtë për njerëzit t'i përvetësonin ato para në mënyra të ndryshme. Për sa kohë që kredia vazhdon të rrjedhë, viktimat e kësaj dukurie mbeten të pavëmendshme për dëmin e saj dhe kësisoj krijohet një iluzion i pasurisë së shtuar në të gjithë shoqërinë, pasi, si viktima ashtu edhe grabitësi mendojnë se kanë para. Krijimi i borxhit nga bankat qendrore shkakton zhvillime të paqëndrueshme ekonomike, duke lejuar financimin e projekteve jofitimprurëse që vazhdojnë të konsumojnë burime për aktivitete joproduktive.

Në një sistem monetar të shëndoshë, çdo biznes që mbijeton i jep vlerë shoqërisë, duke marrë të ardhura më të larta për produktet e tij sesa kostot që shpenzon për inputet. Biznesi është produktiv, sepse transformon inputet e një çmimi të caktuar tregu në produkte me një çmim më të lartë tregu. Çdo firmë që prodhon produkte me vlerë më të vogël se inputet e saj do të falimentonte dhe burimet e saj do të bliheshin nga palë të treta për t'u përdorur në biznese më fitimprurëse. Ekonomisti Joseph Schumpeter e quajti këtë proces *shkatërrim krijues*. Nuk mund të ketë fitim në një treg të lirë pa rrezikun përkatës të humbjes; çdo sipërmarrës është i detyruar të ketë një farë zotimi në këtë lojë: dështimi është gjithmonë një mundësi reale dhe mund të kushtojë. Megjithatë, paratë e paqëndrueshme qeveritare mund ta bllokojnë këtë proces, duke i mbajtur gjallë firmat joprodhuese, të cilat përndryshe do të mbylleshin: ekuivalenti ekonomik i zombive ose vampirëve, që u thithin gjakun të gjallëve. Në fakt, firmat jopro-dhuese tërheqin burimet e firmave fitimprurëse për t'i përdorur ato për prodhimin e mallrave, vlera e të cilave është më e ulët se burimet e përdorura për t'i bërë ato. Kjo gjë krijon një kastë të re shoqërore që ekziston sipas rregullave të ndryshme nga ato të të gjithë të tjerëve, pa zotim e garanci në lojën që luajnë. Duke mos pasur provë nga tregu për punën e tyre, ata janë të izoluar nga pasojat e këtyre veprimeve. Kjo kastë e re ekziston në çdo sektor ekonomik të mbështetur nga paratë qeveritare.

Nuk është e mundur të vlerësohet me ndonjë shkallë saktësie se cila përqindje e aktivitetit ekonomik në ekonominë moderne botërore shkon drejt ndjekjes së parave të shtypura nga qeveria dhe cila drejt prodhimit të mallrave dhe shërbimeve të dobishme për shoqërinë; megjithatë është e mundur të krijohet një ide duke parë se cilat firma dhe sektorë mbijetojnë për shkak të suksesit në provën e tregut të lirë dhe cilat mbijetojnë vetëm falë politikës bujare qeveritare - qofshin fiskale apo monetare.

Në ngritjen e bizneseve të zombive, mbështetja fiskale është metoda më e lehtë për t'u dalluar. Çdo firmë që merr mbështetje të drejtpërdrejtë nga qeveria dhe shumica dërrmuese e firmave që mbijetojnë falë shitjes së produkteve të tyre në sektorin publik, janë praktikisht biznes zombi. Nëse këto firma do të ishin produktive për shoqërinë, individët do të shpenzonin vullnetarisht paratë për të blerë produktet e tyre. Fakti që ata nuk mund të mbijetojnë me pagesa vullnetare tregon se këto firma janë një barrë dhe jo një përfitim për shoqërinë.

Por metoda më e dëmshme e krijimit të zombive nuk është përmes pagesave direkte të qeverisë, por përmes aksesit në kreditë me normë të ulët interesi. Ndërsa paratë fiat ngadalë kanë gërryer aftësinë e shoqërisë për të kursyer, investimet kapitale nuk vijnë më nga fondet e kursimtarëve, por nga borxhi i krijuar nga qeveria, i cili zhvlerëson paratë ekzistuese. Në një shoqëri me para të shëndosha, sa më shumë të kursejë një individ, aq më shumë është në gjendje të grumbullojë kapital dhe aq më shumë mund të investojë, që do të thotë se pronarët e kapitalit priren të jenë ata me preferencë më të ulët kohore. Por, kur kapitali vjen nga krijimi i kredisë qeveritare, shpërndarësit e kapitalit nuk janë më të orientuar drejt së ardhmes, por drejt agjencive të ndryshme burokratike.

Në një treg të lirë me para të shëndosha, janë pronarët e kapitalit ata që zgjedhin të alokojnë kapitalin e tyre në investimet që i konsi-derojnë më produktive dhe mund të përdorin bankat e investimeve për të manaxhuar këtë proces alokimi. Procesi shpërblen firmat që u shërbejnë klientëve me sukses dhe investitorët që i identifikojnë ata, ndërsa ndëshkon gabimet. Sidoqoftë, në një sistem monetar fiat, banka qendrore është *de facto* përgjegjëse për tërësinë e procesit të alokimit të kredisë; ajo kontrollon dhe mbikëqyr bankat që ndajnë kapitalin, përcakton kriteret e pranueshmërisë për huatë dhe përpiqet të vlerësojë rreziqet e sistemit në një mënyrë matematikore që shpërfill natyrën e saj reale. Prova e vendosur nga tregu i lirë pezullohet, pasi drejtimi i kredisë nga banka qendrore mund të kapërcejë realitetin ekonomik të fitimit dhe humbjes.

Në botën e parave fiat, të kesh akses në rubinetin monetar të bankës qendrore është më e rëndësishme sesa t'u shërbesh klientëve. Firmat që mund të marrin kredi me normë të ulët interesi për të operuar do të kenë një përparësi të vazhdueshme ndaj konkurrentëve që nuk munden. Kriteret për sukses në treg lidhen gjithnjë e më shumë me aftësinë për të siguruar fonde me norma më të ulëta interesi, sesa me ofrimin e shërbimeve për shoqërinë.

Ky fenomen i thjeshtë shpjegon pjesën më të madhe të ekonomisë moderne, siç është numri i madh i industrive që fitojnë para, por nuk prodhojnë asgjë me vlerë për askënd. Një rast shembullor jepet nga agjencitë shtetërore, fama e të cilave shpesh është për shkak të paaftësisë së punonjësve të tyre, zakonisht proporcionale me financimin që ata marrin falë mashtrimit të parave fiat. Në vend që t'i nënshtrohen testit të ashpër të tregut duke ofruar një shërbim të mirë për qytetarët, agjencitë qeveritare përgjigjen vetëm ndaj vetes dhe në rast falime-ntimi ata kërkojnë më shumë fonde. Pavarësisht nivelit të paaftësisë, neglizhencës ose dështimit, agjencitë qeveritare dhe punonjësit rra-llëherë përballen me pasoja të vërteta. Edhe nëse nuk ka arsyetim për ekzistencën e një agjencie qeveritare, ajo do të vazhdojë të veprojë duke marrë më shumë detyra dhe përgjegjësi të tjera. Për shembull, në Liban ende vazhdon të funksionojë një autoritet hekurudhor, pavarësisht nga fakti që trenat janë çmontuar dhe shinat janë ndryshkur.[^98]

Në një botë të globalizuar, përvetësimi i fondeve nuk është i kufizuar në organizatat qeveritare kombëtare, por është rritur duke përfshirë organizata qeveritare ndërkombëtare, veprimtaritë e të cilave zakonisht janë humbje kohe dhe përpjekjesh pa asnjë përfitim për askënd përveç punonjësve dhe anëtarëve të tyre. Duke qenë edhe më larg taksapaguesve që i financojnë, këto organizata i nënshtrohen më pak vëzhgimit kritik sesa organizatat qeveritare kombëtare dhe, si të tilla, ato gjithashtu gëzojnë më pak përgjegjësi dhe një qasje më të relaksuar ndaj buxheteve, afateve të projekteve dhe angazhimeve aktuale të punës.

Akademia është një tjetër shembull i mirë, ku studentët paguajnë gjithnjë e më shumë tarifa të tepruara për të hyrë në universitete vetëm për të marrë mësim nga profesorë, të cilët kalojnë shumë pak kohë dhe përpjekje për mësimdhënien dhe mentorimin e studentëve, duke e përqendruar kohën më të madhe në botimin e kërkimeve të palexu-eshme në mënyrë që të marrin grante qeveritare dhe të ngjisin shkallët akademike të korporatave. Në një treg të lirë, akademikët do të kishin një nxitje për të vlerësuar studentët e tyre duke mësuar ose shkruar gjëra që do t'u siguronin atyre përfitime reale. Megjithatë, një punim mesatar akademik rrallëherë lexohet nga dikush tjetër, përveç rrethit të vogël të akademikëve në secilën disiplinë që miratojnë fondet e njëri-tjetrit dhe zbatojnë standardet e mendimit në grup dhe të përfundimeve të motivuara politikisht që maskohen si rigorozitet akademik.

Libri më i famshëm dhe me ndikim i ekonomisë në periudhën e pasluftës u shkrua nga laureati i çmimit Nobel Paul Samuelson. Në Kapitullin [10](#ch010.xhtml#ch04) ne pamë se si Samuelson-i parashikoi që përfundimi i Luftës së Dytë Botërore do të shkaktonte recesionin më të madh në historinë botërore, pas të cilit do vinte një nga bumet më të mëdha në historinë e ShBA-së. Por më e bukura është se: Samuelson-i shkroi librin më të famshëm të ekonomisë të epokës së pasluftës, *Ekonomia: Një Analizë Hyrëse*, e cila ka shitur miliona kopje gjatë gjashtë dekadave.[^99] Levy dhe Peart[^100] kanë studiuar versione të ndryshme të librit shkollor të Samuelson-it, duke vërejtur admirimin e tij të vazhdueshëm për modelin ekonomik të Bashkimit Sovjetik, si më të favorshëm për rritjen ekonomike; vëllimi i katërt i librit, i vitit 1961, përmbante madje parashikimin që ekonomia e Bashkimit Sovjetik do të kapërcente atë të Shteteve të Bashkuara diku midis viteve 1984 dhe 1997. Kjo hipotezë ku sovjetikët do tejkalojnë Shtetet e Bashkuara vazhdoi të botohej me besim të rritur përmes shtatë vëllimeve të librit shkollor, deri në botimin e njëmbëdhjetë në vitin 1980, shoqëruar me vlerësime të ndryshme për kohën kur do të ndodhte parakalimi. Në botimin e trembëdhjetë, i vitit 1989, i cili erdhi në tryezat e studentë-ve të universitetit ndërsa Bashkimi Sovjetik po fillonte të zbërthehej, Samuelson-i dhe bashkautori i tij i atëhershëm William Nordhaus shkruan: "Ekonomia Sovjetike është prova se, në kundërshtim me atë që shumë skeptikë kishin besuar më parë, një ekonomi e komandës socialiste mund të funksionojë dhe madje të lulëzojë."[^101] As ky parashikim nuk u kufizua në një libër shkollor, pasi Levy dhe Peart treguan se njohuri të tilla ishin të zakonshme në botimet e shumta të atij që është ndoshta libri i dytë më i popullarizuar i ekonomisë nga McConnell, *Ekonomia: Parimet, Problemet dhe Politikat*, si dhe disa libra të tjerë shkollorë. Çdo student që studioi ekonomi në periudhën e pasluftës duke ndjekur një kurrikulë amerikane (shumica e studentëve në botë) mësoi se modeli sovjetik ishte më i efektshmi për organizimin e aktivitetit ekonomik. Edhe pas rënies dhe dështimit të plotë të Bashkimit Sovjetik, të njëjtat libra vazhduan të mësoheshin në të njëjtat universitete, pa diskutuar pjesën tjetër të botëkuptimit të tyre ekonomik dhe mjeteve metodologjike; shpalljet madhështore për sukseset e sistemit sovjetik janë zhdukur vetëm në botimet më të fundit. Si është e mundur që ende vazhdojnë të mësohen libra të tillë mësimorë të dështuar? Si është e mundur që botëkuptimi kejnsian vazhdon të qarkullojë në universitete, i mohuar në mënyrë të barabartë nga realiteti në shtatë dekadat e fundit, nga lulëzimi i pas Luftës së Dytë Botërore te ngecja e viteve 1970, deri në shembjen e Bashkimit Sovjetik? Dekani i ekonomistëve të sotëm kejnsianë, Paul Krugman, ka shkruar madje se si një pushtim i huaj do të ishte një ndihmë e mirë për ekonominë, pasi do të detyronte qeverinë të shpenzonte dhe të mobilizonte burimet.[^102]

Në një sistem ekonomik të tregut të lirë, asnjë universitet që nuk respekton vetveten nuk do të dëshironte t'u mësonte studentëve të tij gjëra kaq të gabuara dhe absurde, në vend që të përpiqej t'i armatosë ata me njohuritë më të dobishme. Sidoqoftë, në një sistem akademik të korruptuar plotësisht nga paratë qeveritare, programi mësimor nuk përcaktohet nga përputhja së tij me realitetin, por nga përputhja me agjendën politike të qeverive që e financojnë atë. Dhe qeveritë në ditët e sotme, në mënyrë universale, e duan ekonominë kejnsiane për të njëjtën arsye që e donin atë në vitet 1930: u ofron atyre sofistikimin dhe justifikimin për të fituar gjithnjë e më shumë pushtet dhe para.

Ky diskutim mund të vazhdojë të përfshijë shumë fusha dhe disiplina të tjera në akademinë moderne, ku përsëritet i njëjti model: financimi që vjen nga agjencitë qeveritare monopolizohet nga grupe studiuesish të ngjashëm që ndajnë ide që në thelb janë të meta. Puna ose financimi në këtë sistem, nuk merret duke prodhuar tregje të rëndësishme që janë produktive dhe të dobishme për botën reale, por duke promovuar agjendën e financuesve. Fakti që financimi vjen nga një burim i vetëm eliminon mundësinë për një treg të lirë të ideve. Debatet akademike gjithnjë e më shumë përqendrohen në detajet e vogla dhe të gjitha palët e përfshira në këto mosmarrëveshje vëllazërore bien dakord mbi nevojën për më shumë fonde për të vazhduar këto mosmarrëveshje të rëndësishme. Debatet e akademisë janë pothuajse krejtësisht të parëndësishme për botën reale dhe artikujt e revistave të saj lexohen pothuajse vetëm nga ata që i shkruajnë ato për qëllime të promovimit në punë, ndërsa shpërdorimi qeveritar i fondeve vazhdon për një kohë të pacaktuar, sepse nuk ka asnjë mekanizëm me të cilin qeveria mund të zvogëlojë financimet kur ato nuk i sjellin dobi askujt.

Në një shoqëri me para të shëndetshme, roli i sektorit bankar është shumë i rëndësishëm dhe po aq produktiv, ku bankierët kryejnë dy funksione shumë thelbësore për mirëqenien ekonomike: ruajtjen e pasurive si depozita dhe përputhjen e maturitetit dhe tolerancës së rrezikut midis investitorëve dhe mundësive të investimit. Në këtë kontekst, fitimet janë pasoja natyrore e një pune të bërë mirë, në një rast të kundërt pasoja janë humbjet ose mungesa e fitimeve; ata që punojnë mirë i mbajnë dyert e hapura, ata që bëjnë gabime dhe dështo-jnë përjashtohen nga tregu. Në një shoqëri të parave të shëndetshme, falimentimi i një banke nuk ngre ndonjë shqetësim të veçantë, pasi depozitat e klientëve janë në dispozicion për shlyerje të mundshme dhe, përgjithësisht, ekziston një kombinim i mirë kohor midis investimeve dhe pasiveve. Me fjalë të tjera, nuk ka dallim midis likuiditetit dhe paaftësisë paguese, ashtu si nuk ka asnjë rrezik sistematik që mund ta bëjë çdo bankë "shumë të madhe për të dështuar." Falimentimi i një banke është problemi i aksionerëve dhe huadhënësve të saj dhe i askujt tjetër.

Paratë e paqëndrueshme lejojnë mundësinë e mospërputhjes së maturitetit, nga e cila bankimi me rezervë të pjesshme nuk është veçse një nëngrup; kjo i lë bankat gjithnjë të nënshtruara ndaj një krize likuiditeti, ose një tërheqjeje të depozitave. Mospërputhja e maturitetit, ose veprimtaria bankare e rezervave të pjesshme, si një rast i veçantë i saj, është gjithmonë e rrezikuar nga një krizë likuiditeti, nëse huadhënësit dhe depozituesit do të kërkonin depozitat e tyre në të njëjtën kohë. Mënyra e vetme për ta manaxhuar këtë situatë është prania e një huazuesi të mundësisë së fundit, që është gati të japë hua për bankat në rast të një vështirësie të tillë.[^103] Në një shoqëri me para të shëndosha, një bankë qendrore do të duhet të taksojë të gjithë ata që nuk janë përfshirë në banka, në mënyrë që të shpëtojë bankën në fjalë. Në një shoqëri me para qeveritare, banka qendrore është në gjendje të krijojë ofertë të re parash dhe t'i përdorë ato për të mbështetur likuiditetin e bankës. Paraja fiat krijon kështu një dallim midis likuiditetit dhe aftësisë paguese: një bankë mund të jetë e aftë për të paguar për sa i përket vlerës aktuale neto të aktiveve të saj, por përballet me një problem likuiditeti që e pengon atë të përmbushë detyrimet e saj financiare brenda një periudhe të caktuar kohe. Por vetë mungesa e likuiditetit mund të shkaktojë tërheqjen e parave njëkohësisht, ndërsa depozituesit dhe huazuesit kërkojnë të tërheqin depozitat e tyre nga banka. Më keq akoma, mungesa e likuiditetit në një bankë mund të çojë në mungesë të likuiditetit në bankat e tjera që merren me këtë bankë, duke krijuar probleme sistemike të rrezikut. Nëse banka qendrore angazhohet me besueshmëri për të siguruar likuiditet në raste të tilla, nuk do të ketë frikë nga një krizë likuiditeti, e cila nga ana tjetër shmang skenarin e një tërheqjeje fondesh nga bankat dhe e lë të sigurt sistemin bankar.

Sistemi bankar i rezervës fraksionale, ose mospërputhja e maturitetit në përgjithësi, ka të ngjarë të vazhdojë të shkaktojë kriza financiare në mungesë të një banke qendrore që përdor një ofertë elastike parash për të shpëtuar këto banka. Megjithatë, prania e një banke qendrore që është në gjendje të shpëtojë bankat krijon një pro-blem të madh të rrezikut moral për këto banka; duke ditur që banka qendrore do të priret t'i shpëtojë për të shmangur një krizë sistematike, ato do të mund të nxiten për të ndërmarrë rreziqe të tepërta. Kjo shpjegon se si bankat kanë evoluar në një biznes që gjeneron kthime pa rreziqe për bankierët dhe njëkohësisht krijon rreziqe për të gjithë të tjerët.

Industria Bankare është një industri që vetëm rritet dhe bankat nuk mund të dalin nga biznesi. Për shkak të rreziqeve sistemike të përfshira nga tërheqja e njëkohshme e parave, çdo dështim i një banke mund të shihet si një problem likuiditeti dhe ka shumë të ngjarë të marrë mbështetjen e bankës qendrore. Asnjë industri tjetër private nuk gëzon privilegje të tilla, duke kombinuar nivelet më të larta të përfitimit në sektorin privat me mbrojtjen e sektorit publik. Ky kombi-nim e ka bërë punën e bankierëve po aq kreative dhe produktive sa ajo e punonjësve të sektorit publik, por më shpërblyese se shumica e punëve të tjera. Si rezultat, industria financiare vazhdon të rritet ndërsa ekonomia e ShBA-së bëhet gjithnjë e më e "financuar." Që nga shfuqizimi i Aktit Glass‐Steagall në vitin 1999, ndarja midis depozitave dhe bankave të investimeve është hequr dhe kështu bankat e depozitave që kishin garanci depozite nga FDIC tani mund të angazhohen edhe në financimin e investimeve, duke pasur garancinë nga FDIC që t'i mbrojë ata nga humbjet e investimeve. Një investitor që ka një garanci nga humbja ka një mundësi falas, praktikisht, një licencë për të shtypur para. Të bësh investime fitimprurëse, të mundëson të grumbullosh të gjitha fitimet, përndryshe, në rastin më të keq të lejon të socializosh humbjet. Çdokush me një garanci të tillë mund të bëjë shuma të mëdha parash, thjesht duke marrë hua dhe duke investuar paratë e tij. Në fund ai mund të mbajë fitimet, ndërsa humbjet do t'i ketë të mbuluara. Meqenëse bankimi është biznesi që arrin më së shumti mundësinë e të pasurit një vakt falas në botë, nuk është çudi që kjo karakteristikë e sektorit të ketë çuar në një pjesë në rritje të kapitalit dhe burimeve të punës për t'u tërhequr rreth financave.

Ekonomisti Thomas Philippon[^104] ka paraqitur studime të hollësishme të madhësisë së sektorit financiar si përqindje e PBB-së gjatë 150 viteve të fundit. Raporti ishte më pak se 3% gjatë viteve që i paraprinë Luftës së Parë Botërore, u rrit në mënyrë të konsiderueshme pas kësaj, u shemb sërish gjatë Depresionit të Madh dhe filloi të rritet, siç duket, në një mënyrë të pandalshme që nga fundi i Luftës së Dytë Botërore. Në mënyrë të ngjashme, mund të shihet që kjo reflektohet në përqindjen e lartë të studentëve të universitetit, të cilët janë të inte-resuar më shumë të ndjekin një karrierë në sektorin financiar, sesa në inxhinieri, mjekësi ose industri të tjera më produktive.

Me përparimin e telekomunikacionit, mund të pritet gjithnjë e më shumë që puna e industrisë financiare të mund të automatizohet dhe të bëhet përmes mekanizmave algoritmikë, duke çuar në tkurrjen e industrisë me kalimin e kohës. Por në realitet ajo vazhdon të rritet si kërpudhë, jo për shkak të ndonjë kërkese themelore, por sepse mbrohet prej humbjeve nga qeveria dhe lejohet të lulëzojë.

Përvetësimi i fondeve mund të jetë më i theksuar në industrinë financiare, por nuk është i kufizuar në industrinë bankare; për disa kohë u ka ofruar një përparësi të konsiderueshme konkurruese kompanive të mëdha krahasuar me ato të mesme. Në një shoqëri ku investimet kapitale financohen nga kursimet, kapitali është në pronësi të atyre me një preferencë më të ulët kohore dhe ata e shpërndajnë atë bazuar në vlerësimin e tyre të mundësive të suksesit në treg, duke marrë shpërblime nëse janë korrekt dhe duke pësuar humbje nëse janë gabim. Sidoqoftë, me para jo të shëndetshme, kursimet shkatërrohen dhe në vend të kësaj krijohet kapital nga borxhi bankar inflacionist dhe shpërndarja e saj vendoset nga banka qendrore dhe bankat anëtare të saj. Në vend që alokimi të vendoset nga anëtarët më të kujdesshëm të shoqërisë me preferencën më të ulët kohore dhe me parashikimin më të mirë të tregut, ai vendoset nga burokratët qeveritarë, nxitja e të cilëve është të japin hua sa më shumë që të jetë e mundur, edhe pse mund të mos krijojnë fitim, pasi ato mbrohen në mënyrë të konsiderueshme nga rënia.

Planifikimi qendror që zbatohet për alokimin e kredisë nuk ndryshon nga asnjë lloj planifikimi tjetër: ai rezulton në plotësimin e dokumenteve dhe kushteve prej burokratëve për t'u siguruar që ata plotësojnë kërkesat e shefave të tyre, duke humbur kësisoj qëllimin e dukshëm të punës. Mprehtësia e bankierit dhe kujdesi për të shqyrtuar vlerën reale të investimeve zëvendësohen me kutinë e shënimit të plotësimit të kërkesave të huasë së bankës qendrore. Një përparësi kryesore në sigurimin e kredisë së centralizuar është shkalla e kredi-dhënies: duket më pak e rrezikshme të japësh kredi për shuma tepër të mëdha; në fakt, sa më e madhe të jetë ndërmarrja që kërkon hua, aq më lehtë bëhet dhënia e kredisë sipas kritereve të bankës qendrore dhe aq më të mëdha janë garancitë në rast falimentimi. Ndërsa shumë industri mund të përfitojnë nga ekonomitë e shkallës, emetimi i centralizuar i kredisë thekson përparësitë e ofruara nga madhësia dhe favorizon zhvillimin e saj përtej masës, diçka që ndoshta nuk do të ndodhte në një kontekst të tregut të lirë. Çdo industri që mund të marrë hua përtej nevojave reale bëhet një kandidat i mirë për financim në shkallë të gjerë, duke parë se një skenar i tillë nuk mund të materializohet në një botë ku kapitali financohet nga kursimet.

Sa më e madhe të jetë firma, aq më lehtë është që të sigurojë fonde me interes të ulët, duke i dhënë asaj një përparësi të madhe ndaj prodhuesve më të vegjël të pavarur. Në një shoqëri ku investimet financohen nga kursimet, një lokal i vogël familjar do të konkurronte për klientë dhe financim në të njëjtin nivel me një gjigant të ushqimit të shpejtë: klientët dhe investitorët kanë një zgjedhje të lirë në alokimin e parave të tyre midis dy industrive. Ndërsa kompanitë e mëdha gëzojnë përfitimet e ofruara nga ekonomitë e shkallës, nga ana tjetër, bizneset e vogla mund të kujdesen më mirë për klientin dhe të ndërtojnë marrëdhënie personale. Klientët dhe investitorët zgjedhin lirshëm kujt t'ia çojnë paratë e tyre dhe tregu do të bëjë pjesën tjetër, duke përcaktuar suksesin ose dështimin e ndërmarrjes. Por në një botë ku bankat qendrore caktojnë borxhin, firma më e madhe ka përparësinë se është në gjendje të sigurojë fonde me një normë të ulët, të cilën nuk mund ta marrin konkurrentët e saj më të vegjël.[^105] Kjo shpjegon pse prodhuesit e ushqimit në shkallë të gjerë shumohen kaq shumë në të gjithë botën, pasi normat e ulëta të interesit u lejojnë atyre marzhe më të larta fitimi. Triumfi i ushqimit të shpejtë, të prodhuar në masë nuk mund të kuptohet jashtë përfitimeve të mëdha që shkalla e madhe e veprimit u jep prodhuesve.

Në një botë në të cilën pothuajse të gjitha firmat financohen përmes zgjerimit të kreditit të bankës qendrore, nuk ka asnjë mënyrë të thjeshtë për të dalluar se cilat industri po rriten për shkak të injektimit të steroideve përvetësuese, megjithatë ka disa shenja treguese. Për she-mbull, çdo industri ku njerëzit ankohen për shefin e tyre ka të ngjarë të jetë pjesë e këtij përvetësimi, sepse eprorët mund të përballojnë qëndrime të vrazhda dhe mosrespektuese vetëm nëse i përkasin një realiteti fals ekonomik. Suksesi i një firme prodhuese që ofron shërbime të vlefshme për shoqërinë, varet nga kënaqësia e klientëve. Punëtorët shpërblehen në bazë të punës së tyre dhe, nëse keqtrajtohen, ata do të kalojnë në kompani konkurruese, duke dobësuar aktivitetet e asaj që ata lënë. Në një firmë joproduktive që nuk i shërben shoqërisë dhe mbështetet në bujarinë burokratike për mbijetesën e saj, nuk ka asnjë standard domethënës me të cilin të shpërblehen ose të ndëshkohen punëtorët e saj. Përvetësimi mund të duket joshës nga jashtë, falë pagave të rregullta e bujare dhe mungesës së punës, por, nëse ka një mësim themelor që ekonomia na mëson, është gjithmonë që të mos ketë vakte falas. Paratë që u shpërndahen njerëzve joproduktivë do të tërheqin shumë më tepër të tillë në të njëjtën punë, duke rritur ko-ston për sa i përket kohës dhe dinjitetit. Punësimi, pushimi nga puna, ngritja në detyrë dhe ndëshkimi, të gjitha ndodhin sipas gjykimit të burokratëve nga shtresa në shtresë. Asnjë punë nuk është e nevojshme për firmën, të gjithë janë të zëvendësueshëm, kështu që mënyra e vetme për të mbajtur punën e tyre është të provojnë veten që janë të vlefshëm për burokratët e nivelit të lartë. Një punë në këto firma është një lojë politike zyrash me kohë të plotë. Punë të tilla janë tërheqëse vetëm për njerëzit e cekët materialistë, që gëzojnë të kenë pushtet mbi të tjerët; vitet e keqtrajtimit durohen në këmbim të një page dhe me shpresën se do të mund ta shkaktojnë këtë keqtrajtim te të tjerët. Nuk është çudi që njerëzit e punësuar në punë të tilla janë rregullisht në depresion dhe kanë nevojë për kujdes mjekësor të vazhdueshëm dhe psikoterapi për të ecur përpara. Asnjë shumë parash nuk vlen për shkatërrimin shpirtëror që krijon një mjedis i tillë te njerëzit. Ndërsa këto organizata nuk përballen me asnjë përgjegjësi reale, problemi i joproduktivitetit të tyre është se një zyrtar i sapozgjedhur mund të vijë në zyrë dhe t'i shpagojë plotësisht ato nga ekzistenca për disa javë. Ky do të ishte një fat shumë më tragjik për punëtorët në këto organizata, pasi zakonisht ata nuk zhvillojnë aftësi të dobishme që mund të transferohen në sektorë të tjerë.

E vetmja kurë për këto patologji është paraja e shëndoshë, e cila do të zhdukë nocionin e njerëzve puna e të cilëve konsiston në plotësimin e formularëve, kënaqjen e eprorëve sadistë dhe në rivendosjen e disiplinës së tregut si arbitrin e vetëm për të ardhurat e kujtdo. Ata që e gjejnë veten duke u munduar në një nga këto industri, ku stresi i punës përqendrohet më shumë në kënaqjen e eprorit sesa në prodhi-min e diçkaje me vlerë dhe janë të pakënaqur me këtë realitet, mund të lehtësohen ose të frikësohen kur të kuptojnë se bota nuk duhet të jetë kështu dhe puna e dikujt mund të mos zgjasë përgjithmonë, pasi shtypshkronja e qeverisë mund të mos vazhdojë të punojë përgjithmonë. Kështu që lexoni, sepse virtytet e parave të shëndosha mund të frymëzojnë një botë të re mundësish për ju.

### Paraja digjitale

R[evolucioni] global i telekomunikacionit, duke filluar me prodhimin e kompjuterit të parë plotësisht të programueshëm në vitet 1950, ka ndikuar në një shtim të aspe-kteve materiale të jetës, duke ofruar zgjidhje inxhinierike për probleme afatgjata. Ndërsa bankat dhe sipërmarrjet e reja kanë shfrytëzuar gji-thnjë e më shumë teknologjinë kompjuterike dhe të rrjetit për pagesa dhe kontabilitet, risitë e suksesshme nuk kanë arritur të sigurojnë një formë të re parash, ndërsa ato që kanë provuar kanë dështuar. Bitcoin-i përfaqëson përpjekjen e parë reale për një përgjigje digjitale ndaj problemit të parave dhe zgjidhjen e parë të mundshme për proble-met e tregtueshmërisë, qëndrueshmërisë dhe sovranitetit. Praktikisht, bitcoin-i ka vepruar pa asnjë dështim për 9 vitet e fundit dhe, nëse vazhdon të funksionojë kështu për 90 vitet e ardhshme, ai do të jetë një zgjidhje bindëse për problemin e parave, duke u ofruar individëve sovranitet të plotë mbi një formë parash rezistente ndaj inflacionit të papritur dhe në të njëjtën kohë shumë të tregtueshme në hapësirë, përmasë dhe kohë. Nëse bitcoin-i vazhdon të funksionojë ashtu siç ka funksionuar deri më tani, të gjitha mjetet e mëparshme që njerëzit kanë përdorur si para - guaskat, kripa, bagëtitë, metale të çmuara dhe paratë prej letre të lëshuara nga qeveria - mund të duken anakronizma të çuditshme në botën tonë moderne, kur krahasohen me kompjuterët tanë modernë.

Ne kemi parë se si prezantimi i metalurgjisë i dha zgjidhje pro-blemit të parave që ishin më superiore se rruazat, guaskat dhe artefakte të tjera, ndërsa futja e prerjes së rregullt të monedhës i lejoi monedhat si ari dhe argjendi të dilnin si forma superiore të parave ndaj formave të parregullta të metaleve. Më tej pamë se si bankat që u mbështetën në ar i lejuan këtij të fundit të mbizotërojë si standard monetar global, duke çuar në demonetizimin e argjendit. Nga domosdoshmëria për të centralizuar arin, dolën paratë qeveritare të mbështetura nga ari, të cilat ishin më të ndashme në vlerë. Por bashkë me të erdhi edhe zgjerimi qeveritar i ofertës së parave dhe kontrolli shtrëngues, i cili përfundimisht shkatërroi qëndrueshmërinë dhe sovranitetin e parasë. Gjatë historisë, evolucionet dhe përparimet teknologjike kanë formuar standarde monetare me pasoja të mëdha për ekonominë dhe shoqërinë. Shoqëritë dhe individët që zgjodhën një standard monetar të shëndoshë, të tillë si romakët nën sundimin e Cezarit, bizantinët nën Kostandinin, ose europianët nën standardin e arit, përfituan jashtëzakonisht shumë. Ata që në vend të kësaj adoptuan forma jo solide ose teknologjikisht inferiore, të tillë si banorët e ishullit Yap me ardhjen e O'Keefe-s, afrikanët perëndimorë duke përdorur rruaza qelqi, ose kinezët me një standard argjendi në shekullin XIX, paguan një çmim të rëndë.

Bitcoin-i përfaqëson një zgjidhje të re teknologjike për problemin e parave; i lindur pas shumë përpjekjeve për të prodhuar një formë të parave digjitale dhe i bërë i mundur nga inovacionet teknologjike të zhvilluara në dekadat e fundit, më në fund ka arritur të na japë diçka që, para shpikjes së tij, ishte e paimagjinueshme. Për të kuptuar arsyet, ne do të përqendrohemi në vetitë monetare të bitcoin-it si dhe rezultatet ekonomike të sistemit që nga fillimi i tij. Në të njëjtën mënyrë që një libër mbi standardin e arit nuk do të diskutonte vetitë kimike të arit, ky kapitull nuk do të thellohet shumë në hollësitë teknike të mënyrës se si funksionon rrjeti i bitcoin-it, por do të përqendrohet në vetitë monetare të monedhës.

### Bitcoin-i si para digjitale *cash*

Për të kuptuar rëndësinë e një teknologjie për para *cash* digjitale, është e udhës të shikojmë botën përpara se të shpikej bitcoin-i, domethënë kur metodat e pagesës mund të ndahen rregullisht në dy kategori të veçanta:

1.  Pagesat në para *cash*, të cilat kryhen personalisht midis dy palëve. Këto pagesa kanë lehtësinë e të qenit të menjëhershme dhe përfundimtare dhe nuk kërkojnë asnjë besim midis palëve që përfshihen në transaksion. Nuk ka vonesë në kryerjen e pagesës dhe nuk ka palë të tretë që mund të ndërhyjë në mënyrë efektive për të ndaluar pagesa të tilla. Pengesa e tyre kryesore është nevoja për të qenë fizikisht i pranishëm në të njëjtin vend në të njëjtën kohë, një problem i cili bëhet gjithnjë e më i theksuar ndërsa telekomunikacioni bën të mundur dhe gjithnjë e më të mundshme tregtinë midis njerëzve të largët.

2.  Pagesat e ndërmjetme, të cilat kërkojnë një palë të tretë të besuar dhe përfshijnë çeqe, karta krediti, karta debiti, transferime bankare, shërbime të transferimit të parave dhe inovacione më të reja si PayPal. Sipas përkufizimit, pagesa e ndërmjetme përfshin një palë të tretë që merret me transferimin e parave midis dy palëve që veprojnë. Përparësitë kryesore qëndrojnë në mundë-sinë për të kryer transaksione pa qenë e nevojshme që të dyja palët të jenë në të njëjtin vend në të njëjtën kohë dhe për të lejuar pagesa pa pasur nevojë të lëvizin fizikisht para. Pengesa e tyre kryesore është besimi që kërkohet në ekzekutimin e transa-ksioneve, rreziku që operacionet e tij të kompromentohen dhe, së fundmi, kostot dhe koha e nevojshme për pagesën që të autorizohet dhe finalizohet në mënyrë që të lejojë përfituesin të shpenzojë paratë e marra.

Të dyja format e pagesave kanë përparësitë dhe pengesat e tyre, prandaj shumica e njerëzve përdorin një kombinim të të dyjave në transaksionet e tyre ekonomike. Para shpikjes së bitcoin-it, pagesat e ndërmjetme përfshinin të gjitha format e pagesave digjitale, megjithëse nuk kufizoheshin vetën në to. Sidoqoftë, natyra e objekteve digjitale, që nga krijimi i kompjuterëve, është se nuk janë të fundme. Ato mund të riprodhohen pa fund dhe, si të tilla, ishte e pamundur të bëhej një monedhë prej tyre, sepse dërgimi nëpër internet do të krijonte kopje të këtyre monedhave. Çdo formë e pagesës elektronike duhej të kryhej përmes një ndërmjetësi për shkak të problemit të shpenzimit të dyfishtë: nuk kishte asnjë mënyrë për të garantuar që paguesi do të ishte i sinqertë me fondet e tij dhe se nuk do t'i përdorte ato më shumë se një herë, përveç nëse do të kishte një palë të tretë të besuar që të mbikëqyrte llogarinë dhe të ishte në gjendje të verifikonte integritetin e pagesave të kryera. Transaksionet me para *cash* ishin të kufizuara në fushën fizike të kontakteve të drejtpërdrejta, ndërsa të gjitha format digjitale të pagesave duhej të mbikëqyreshin nga një palë e tretë.

Pas viteve provash dhe gabimesh inovative nga shumë programues dhe duke u mbështetur në një gamë të gjerë teknologjish, bitcoin-i ishte zgjidhja e parë inxhinierike që lejoi pagesa digjitale pa pasur nevojë të mbështeteshe te një ndërmjetës i besuar si palë e tretë. Duke qenë mjeti i parë digjital që është vërtet i kufizuar, bitcoin-i është shembulli i parë i *cash-it digjital*. Ka disa pengesa për të paguar duke përdorur palë të treta të besueshme, të cilat e bëjnë paranë digjitale *cash* një propozim të vlefshëm për shumë njerëz. Nga vetë natyra e tyre, palët e treta përbëjnë një dobësi shtesë ndaj sigurisë së transaksionit[^106] - përfshirja e një pale shtesë në transaksionin tuaj në mënyrë të natyrshme paraqet rrezik, sepse krijon mundësi të reja për vjedhje ose dështime teknike. Më tej, pagesa përmes ndërmjetësve i lë palët të pambrojtura nga mbikëqyrja dhe ndalimet nga autoritetet politike. Me fjalë të tjera, përdorimi i çdo forme të pagesës digjitale kërkon, pa ndonjë alternativë, që t'i besohet një pale të tretë dhe çdo autoriteti politik për ta kontrolluar atë, duke e nënshtruar transaksionin në rrezik që pagesa të bllokohet në bazë të preteksteve të tilla si siguria, terrorizmi ose pastrimi i parave. Për t'i bërë gjërat edhe më keq, pagesat e ndërmjetme gjithmonë përfshijnë një rrezik mashtrimi, i cili ngre kostot e transaksionit dhe vonon shlyerjen përfundimtare të pagesave.

Me fjalë të tjera, përdorimi i një ndërmjetësi pagese eliminon një pjesë të konsiderueshme të karakteristikave të parave si një mjet kë-mbimi nën kontrollin e plotë të pronarit të saj, i cili e disponon atë siç e sheh të arsyeshme. Historikisht, karakteristikat më të qëndrueshme të parave përfshijnë njëvlerëshmërinë (çdo njësi parash është ekuivalente me çdo njësi tjetër) dhe likuiditetin (aftësia për t'u shitur shpejt me çmimin e tregut). Njerëzit zgjedhin para që janë të njëvlershme dhe likuide, sepse duan sovranitet mbi paratë e tyre. Paraja sovrane përmban të gjitha lejet e nevojshme që pronari i saj ta shpenzojë atë; dëshira e të tjerëve për ta mbajtur e tejkalon aftësinë e tyre për të imponuar kontrolle mbi të.

Ndërsa pagesat e ndërmjetme rrezikojnë disa nga tiparet e dëshiru-eshme të parave, këto mangësi nuk janë të pranishme në transaksionet fizike të parasë *cash*. Megjithatë, këto të fundit janë në fakt të parealizueshme për të gjitha ato transaksione dhe kontraktime pune, të cilat, duke qenë në rritje, kanë filluar të zhvillohen në distanca të gjata falë telekomunikacionit modern. Lëvizja drejt pagesave digjitale po zvogëlon sovranitetin e njerëzve mbi paratë e tyre dhe i lë ata subjekt të tekave të palëve të treta, që nuk u mbetet gjë tjetër veçse t'u besojnë. Më tej, lëvizja nga ari, e cila është para që askush nuk mund ta pri-ntojë, drejt monedhave fiat, oferta e të cilave kontrollohet nga bankat qendrore, e ul më tej sovranitetin e njerëzve mbi pasurinë e tyre, duke i lënë ata të pafuqishëm përpara erozionit të ngadaltë të vlerës së parave të tyre, ndërkohë që bankat qendrore fryjnë ofertën e parave për të financuar operacionet e qeverisë. Grumbullimi i kapitalit dhe pasurisë pa lejen e qeverisë që i lëshon ato para është bërë gjithnjë e më i vështirë. Motivimi i Satoshi Nakamotos për bitcoin-in ishte të krijonte "një formë të pastër të *cash*-it elektronik" që nuk do të kërkonte besim te palët e treta për transaksionet dhe oferta e të cilave nuk mund të ndryshohej nga asnjë palë tjetër. Me fjalë të tjera, bitcoin-i do të sillte tiparet e dëshirueshme të parave fizike (mungesa e ndërmjetësve, transaksionet përfundimtare) në fushën digjitale dhe t'i kombinonte ato me një politikë monetare të hekurt, që nuk mund të manipulohet për të prodhuar inflacion të papritur nga e cila mund të përfitojë një palë e jashtme në kurriz të zotëruesve të parasë. Nakamoto e arriti këtë përmes shfrytëzimit të disa teknologjive të rëndësishme, por pak e kuptuan: një rrjet i shpërndarë dypalësh pa asnjë pikë të vetme dështimi, hashimi, nënshkrimet digjitale dhe prova e punës.[^107]

Nakamoto hoqi nevojën për t'u mbështetur te palët e treta, duke e ndërtuar bitcoin-in mbi bazën *e provës dhe mekanizmave të verifikimit* që janë të sakta dhe të sigurta. Nuk është e tepruar të thuhet se tipari qendror operativ i bitcoin-it është verifikimi dhe vetëm për shkak të kësaj bitcoin-i mund të heqë plotësisht nevojën për besim mes palëve.[^108] Çdo transaksion duhet të regjistrohet nga çdo anëtar i rrjetit, në mënyrë që të gjithë të ndajnë një libër të përbashkët të bilanceve dhe të transaksioneve mes përdoruesve. Sa herë që një anëtar i rrjetit transferon një shumë te një anëtar tjetër, të gjithë anëtarët e rrjetit mund të verifikojnë që dërguesi ka një balancë të mjaftueshme dhe nyjat verifikuese garojnë për të qenë të parat që azhurnojnë librin kryesor me një bllok të ri transaksionesh çdo dhjetë minuta. Në mënyrë që nyjat kompjuterike të verifikojnë një bllok transaksionesh, ato duhet të harxhojnë fuqinë e përpunimit kompjuterik në zgjidhjen e problemeve të ndërlikuara matematikore, të cilat janë të vështira për t'u zgjidhur, por zgjidhja e saktë e tyre është e lehtë për t'u verifikuar. Ky është sistemi i provës së punës (PoW) dhe vetëm me një zgjidhje të saktë mund të krijohet dhe verifikohet një bllok transaksionesh nga të gjithë anëtarët e rrjetit. Ndonëse këto probleme matematikore nuk kanë lidhje me transaksionet bitcoin-it, ato janë të domosdoshme për funksionimin e sistemit, pasi detyrojnë nyjat verifikuese të shpenzojnë fuqinë e përpunimit që do të harxhohej nëse do të përpiqeshin të përfshinin transaksione të pavlefshme ose mashtruese. Sapo një nyjë zgjidh me sukses provën e punës dhe e shpërndan atë, nyjat e tjera në rrjet votojnë për vlefshmërinë e saj; nëse miratohet nga shumica, nyjat fillojnë një cikël të ri: transaksionet e tjera përfshihen në një bllok të ri që duhet të lidhet me atë të mëparshmin, duke zgjidhur një provë të re të punës. Ç'është më e rëndësishmja, nyja që verifikon një bllok të vlefshëm transaksionesh në rrjet merr një *shpërblim për bllokun* që përbëhet nga bitcoin-e të reja të shtuara në ofertën totale së bashku me të gjitha tarifat e transaksioneve që paguhen nga njerëzit që po bëjnë transferta.

Ky proces quhet prodhim ose *gërmim*, për analogji me nxjerrjen e metaleve të çmuara dhe është arsyeja pse nyjat që zgjidhin provën e punës njihen si minatorë. Ky shpërblim nga blloku kompenson minatorët për burimet që ata shpenzojnë për provën e punës. Prandaj, ndërsa paratë e reja të krijuara nga një bankë moderne qendrore fina-ncojnë kryesisht borxhin dhe shpenzimet e qeverisë, në bitcoin paratë e reja shkojnë vetëm për ata që përdorin burime dhe bëjnë shpenzime për azhurnimin e librit kryesor të transaksioneve. Nakamoto e programoi bitcoin-in për të prodhuar një bllok të ri afërsisht çdo dhjetë minuta dhe që secili bllok të përmbajë një shpërblim: 50 monedha në katër vitet e para të funksionimit, 25 monedha në katër të dytat, pastaj 12.5 dhe kështu me radhë, duke vazhduar një proces ku ky shpërblim përgjysmohet çdo katër vite.

Sasia e bitcoin-eve të krijuara është e paraprogramuar dhe nuk mund të ndryshohet, pavarësisht se sa përpjekje dhe energji harxhohen për provën e punës. Kjo arrihet përmes një procesi të quajtur rregullimi i vështirësisë, që është ndoshta aspekti më i zgjuar i dizajnit të bitcoin-it. Në rast se gjithnjë e më shumë njerëz zgjedhin të zotërojnë bitcoin, vlera e tij në treg do të rritet, çka e bën nxjerrjen e monedhave të reja më fitimprurëse, duke shtyrë më shumë minatorët të shpenzojnë më tepër burime për zgjidhjen e problemeve të provës së punës. Më shumë minatorë do të thotë më shumë fuqi përpunuese, e cila do të përshpejtojë kohën e zgjidhjes për provën e punës, duke rritur kështu shkallën e emetimit të bitcoin-eve të reja. Por, ndërsa fuqia e përpunimit rritet, bitcoin-i do të rrisë vështirësinë e problemeve matematikore që nevojiten për të zhbllokuar shpërblimet e prodhimit, duke siguruar që prodhimi i blloqeve të reja të vazhdojë gjithmonë për rreth dhjetë minuta.

Rregullimi i vështirësisë është teknologjia më e besueshme për të krijuar para të fortë dhe për të parandaluar raportin e stokut ndaj emetimit nga rënia dhe kjo e bën bitcoin-in thelbësisht të ndryshëm nga çdo formë tjetër e parave. Ndërkohë që rritja e vlerës së çdo paraje çon në më shumë burime të dedikuara për prodhim dhe kësisoj në një rritje në ofertën e saj, rritja e çmimit të bitcoin-it dhe shtimi i përpjekjeve për prodhim nuk e rrisin ofertën e tij. Në vend të kësaj, thjesht çon në një rritje të fuqisë përpunuese që nevojitet për të kryer transaksione të vlefshme në rrjetin bitcoin-it, e cila shërben vetëm për ta bërë rrjetin më të sigurt dhe të vështirë për t'u kompromentuar. Bitcoin-i është paraja më e fortë që është shpikur ndonjëherë: rritja e vlerës nuk mund të rrisë ofertën e saj; ajo vetëm mund ta bëjë rrjetin më të sigurt dhe më imun ndaj sulmeve.

Për çdo para tjetër, ndërsa vlera e saj rritet, ata që mund ta prodhojnë atë do të fillojnë të prodhojnë më shumë prej saj. Pavarësisht nëse janë gurë Rai, guaska deti, argjend, ar, bakër ose para qeveritare, të gjithë do të nxiten për të prodhuar më shumë. Sa më i vështirë të jetë prodhimi i sasive të reja të parave në përgjigje të rritjes së çmimeve, aq më të mëdha janë gjasat që ato para të pranohen dhe përdoren gjerësisht dhe aq më shumë një shoqëri do të përparojë, sepse kjo do të thotë që përpjekjet e individëve për të prodhuar pasuri do të shkojnë drejt shërbimit ndaj njëri-tjetrit, duke mos prodhuar para, një aktivitet pa vlerë për shoqërinë, sepse çdo ofertë parash është e mjaftueshme për të drejtuar çdo ekonomi. Ari u bë paraja kryesore e çdo shoqërie të civilizuar pikërisht sepse ishte më i vështirë për t'u prodhuar, por rregullimi i vështirësisë së bitcoin-it e bën edhe më të vështirë pro-dhimin. Prandaj, nëse një rritje masive e çmimit të arit do të çonte, në planin afatgjatë, në prodhim të sasive më të mëdha, në bitcoin, pa marrë parasysh sa rritet çmimi i tij, oferta mbetet e njëjtë dhe siguria e rrjetit vetëm rritet.

Siguria e bitcoin-it qëndron në asimetrinë midis kostos së zgji-dhjes së provës së punës, që është e nevojshme për të shkruar një transaksion në librin publik, dhe kostos së verifikimit të vlefshmërisë së saj. Për të regjistruar transaksione nevojiten sasi gjithnjë në rritje të energjisë elektrike dhe fuqisë përpunuese, por kostoja e verifikimit të vlefshmërisë së transaksioneve është afër zeros dhe do të mbetet në atë nivel pa marrë parasysh sa rritet bitcoin-i. Të përpiqesh të bësh transaksione mashtruese në librin e bitcoin-it do të thotë të harxhosh qëllimisht burime në zgjidhjen e provës së punës vetëm për të parë që nyjat verifikuese do t'i refuzojnë ato pothuajse pa asnjë kosto, duke mbajtur në këtë mënyrë shpërblimin e bllokut nga minatori.

Me kalimin e kohës, bëhet gjithnjë e më e vështirë të ndryshosh librin publik të transaksioneve, pasi energjia e nevojshme për ta bërë këtë gjë duhet ta tejkalojë energjinë që është shpenzuar tashmë, e cila vazhdon të rritet me kalimin e kohës. Ky proces përsëritës shumë kompleks është rritur duke kërkuar sasi të mëdha të fuqisë përpunuese dhe energjisë elektrike, por prodhon një ditar të lëvizjeve të pronësisë se monedhave që nuk mund të vihet në dyshim, pa pasur nevojë të mbështeteni në besueshmërinë e ndonjë pale të tretë të vetme. Bitcoin-i është ndërtuar mbi 100% të verifikimit dhe 0% të besimit.[^109]

Libri i përbashkët i bitcoin-it mund të krahasohet me gurët Rai të ishullit Yap, për të cilët është diskutuar në Kapitullin [7](#ch008.xhtml#ch02). Si në atë rast, në të vërtetë, aftësia për të bërë transaksione nuk kërkon lëvizjen fizike të parave. Ndërsa në Yap banorët e ishullit takoheshin për të njoftuar transferimin e pronësisë së një guri nga një person te tjetri dhe i gjithë qyteti e dinte se kush e zotëronte atë, në bitcoin secili anëtar i rrjetit transmeton transaksionin e vet te të gjithë anëtarët e rrjetit, të cilët verifikojnë që dërguesi ka gjendjen e nevojshme për transaksionin duke ia kredituar atë marrësit. Paraja digjitale, cilado qoftë ajo, përbëhet thjesht nga shënime në një libër: një transaksion i verifikuar ndryshon pronësinë e monedhave në libër nga dërguesi te marrësi. Pronësia e monedhave caktohet përmes adresave publike, jo me emrin e mbajtësit, dhe qasja te monedhat në pronësi të një adrese sigurohet përmes pronësisë së çelësit privat, një varg karakteresh analoge me një fjalëkalim.[^110]

Ndërsa pesha fizike e gurëve Rai e bën ndarjen e tyre jopraktike, bitcoin-i nuk përballet me një problem të tillë. Oferta e bitcoin-it përbëhet nga maksimumi 21,000,000 monedha, ku secila prej të tyre ndahet në 100,000,000 njësi të quajtura *satoshi*, çka e bën atë shumë të tregtueshme në përmasa të vogla. Ndërsa gurët e ishullit Yap ishin praktikë vetëm për disa transaksione në një ishull të vogël me një popullsi të vogël që e njihnin shumë mirë njëri-tjetrin, bitcoin-i, duke pasur një libër digjital që është i arritshëm për këdo në botë me një lidhje interneti, ka shkallëzim shumë më të lartë në hapësirë.

Ajo që i mban nyjat verifikuese të bitcoin-it të sinqerta, individualisht, është fakti se, çdo sjellje e pandershme do të zbulohej menjëherë nga të gjithë të tjerët, duke e bërë pandershmërinë në rrjet saktësisht po aq të efektshme sa të bësh asgjë por me një kosto më të lartë (ene-rgjia elektrike e shpenzuar kot). Kolektivisht, ajo që parandalon një shumicë që të bashkëpunojë për të qenë e pandershme është se nëse ata do të kishin sukses në komprometimin e integritetit të librit kryesor të transaksioneve, i gjithë propozimi i vlerës së bitcoin-it do të shkatë-rrohej dhe bashkë me të edhe vlera e monedhës së tij. Bashkëpunimi kushton shumë, megjithatë ai do të çonte në pavlefshmërinë e mone-dhave të vjedhura. Me fjalë të tjera, bitcoin-i mbështetet në nxitje të forta ekonomike, duke e bërë mashtrimin shumë më të kushtueshëm sesa shpërblimet e tij nga sjellja korrekte.

Prandaj, asnjë entitet i vetëm nuk mbështetet për mirëmbajtjen e librit kryesor dhe asnjë individ i vetëm nuk mund të ndryshojë të dhënat mbi të pa miratimin e shumicës së anëtarëve të rrjetit. Ajo që përcakton vlefshmërinë e transaksionit nuk është fjala e një autoriteti të vetëm, por programi kompjuterik që funksionon në nyjat individuale në rrjet.

Ralph Merkle, shpikësi i strukturës së të dhënave të pemës Merkle, e cila përdoret nga bitcoin-i për të regjistruar transaksione, kishte një mënyrë të jashtëzakonshme për të përshkruar bitcoin-in:

> Bitcoin-i është shembulli i parë i një forme të re jete. Jeton dhe merr frymë në internet. Jeton sepse mund t'i paguajë njerëzit për ta mbajtur gjallë. Jeton sepse kryen një shërbim të dobishëm për të cilin njerëzit do të paguajnë. Jeton sepse çdokush, kudo, mund të ekzekutojë një kopje të kodit të tij. Jeton sepse të gjitha kopjet në ekzekutim flasin vazhdimisht me njëri-tjetrin. Jeton sepse, nëse ndonjë kopje dëmtohet, ajo hidhet shpejt, pa asnjë zhurmë apo trazirë. Jeton sepse është rrënjësisht transparent: çdokush mund ta shohë kodin e tij dhe të shohë saktësisht se çfarë bën. Nuk mund të ndryshohet. Nuk mund të argumentohet me të. Nuk mund të ngatërrohet. Nuk mund të korruptohet. Nuk mund të ndalet. As nuk mund të ndërpritet.
>
> Nëse lufta bërthamore shkatërron gjysmën e planetit tonë, bitcoin-i do të vazhdojë të jetojë, i pakorruptuar. Ai do të vazhdonte të ofronte shërbimet e tij. Do të vazhdonte të paguante njerëzit për ta mbajtur atë gjallë.
>
> Mënyra e vetme për ta mbyllur është të vrasësh çdo server që e prodhon atë. Kjo është e vështirë, sepse atë e pro-dhojnë shumë servera në shumë vende dhe shumë njerëz duan ta përdorin.
>
> Realisht, mënyra e vetme për ta vrarë është ta bësh shërbi-min që ofron aq të padobishëm dhe të vjetruar, sa askush nuk do dëshirojë ta përdorë më atë. Aq të vjetruar sa askush nuk dëshiron të paguajë më për të. Askush nuk do të dëshirojë ta prodhojë atë. Në atë rast ai nuk do të ketë më para për të paguar askënd. Kështu që ai do të vdesë nga uria.
>
> Por, për sa kohë që ka njerëz që duan ta përdorin atë, është shumë e vështirë të vrasësh, ose ta korruptosh, ose ta ndalosh, ose ta ndërpresësh.[^111]

Bitcoin-i është një teknologji që mbijeton për të njëjtën arsye që mbijeton rrota, thika, telefoni ose çdo teknologji: u ofron përdoruesve të saj përfitime nga përdorimi i tij. Përdoruesit, minatorët dhe operatorët e nyjave shpërblehen të gjithë ekonomikisht nga bashkëveprimi me bitcoin-in dhe kjo është ajo që e mban atë në punë. Vlen të shtohet se të gjitha palët që e bëjnë bitcoin-in që të funksionojë janë indivi-dualisht të parëndësishme për funksionimin e tij. Askush nuk është thelbësor për bitcoin-in, dhe nëse dikush nuk është i kënaqur nga mënyra e funksionimit të tij, ai është krejtësisht i aftë të vazhdojë të funksionojë ashtu siç është pavarësisht nga pakënaqësia. Kjo do të na ndihmojë të kuptojmë natyrën e pandryshueshme të bitcoin-it në Kapitullin [15](#ch016.xhtml#ch10) dhe përse përpjekjet për të bërë ndryshime serioze në kodin bitcoin pothuajse do të çojnë në mënyrë të pashmangshme në krijimin e një versioni fals të tij; një version që nuk mund të rikrijojë balancën ekonomike të nxitjeve që e mban bitcoin-in operacional dhe të pandryshueshëm .

Bitcoin-i mund të kuptohet gjithashtu si një firmë spontane, eme-rgjente dhe autonome, e cila ofron një formë të re parash dhe një rrjet të ri pagese. Nuk ka asnjë strukturë manaxhimi ose korporate për këtë firmë, pasi të gjitha vendimet janë të automatizuara dhe të paraprogramuara. Koduesit vullnetarë në një projekt me burim të hapur mund të paraqesin ndryshime dhe përmirësime të kodit, por u takon përdoruesve të zgjedhin t'i adoptojnë apo jo ato. Vlera e shtuar e ofruar nga kjo kompani është se oferta e saj e parave është plotësisht joelastike në përgjigje të rritjes së kërkesës dhe çmimit; në të vërtetë, për shkak të rregullimit të vështirësisë së prodhimit, çdo rritje e çmimeve e bën rrjetin edhe më të sigurt. Minatorët investojnë energji elektrike dhe fuqi përpunuese në infrastrukturën minerare që mbron rrjetin, sepse ata shpërblehen për të. Përdoruesit e bitcoin-it paguajnë tarifa transaksioni dhe blejnë monedha nga minatorët, sepse ata duan të përdorin para digjitale dhe të përfitojnë nga vlerësimi me kalimin e kohës dhe gjatë procesit ata financojnë investimin e minatorëve në funksionimin e rrjetit. Investimi në pajisjet e prodhimit PoW e bën rrjetin më të sigurt dhe mund të kuptohet si kapitali i firmës. Sa më shumë rritet kërkesa për rrjetin, aq më të vlefshme bëhen shpërblimet e minatorëve dhe tarifat e transaksioneve, gjë që kërkon më shumë fuqi përpunuese për të gjeneruar monedha të reja, duke rritur kapitalin e kompanisë, duke e bërë rrjetin më të sigurt dhe monedhat më të vështira për t'u prodhuar. Kjo është një marrëveshje ekonomike që ka qenë produktive dhe fitimprurëse për të gjithë ata që janë përfshirë, gjë që çon në rritjen e rrjetit me një ritëm mahnitës.

Me këtë dizajn teknologjik, Nakamoto ishte në gjendje të shpikte *skarcitetin digjital*. Bitcoin-i është shembulli i parë i një malli digjital që është i kufizuar dhe nuk mund të riprodhohet pafundësisht. Dërgimi i një objekti digjital të parëndësishëm nga një vend në tjetrin në një rrjet digjital, siç bëhet me postën elektronike, mesazhet me tekst, ose shkarkimet e skedarëve, mund të përshkruhet më saktë më shumë si kopjim sesa si dërgim, sepse objektet digjitale mbeten me dërguesin dhe mund të riprodhohen pafundësisht. Bitcoin-i është shembulli i parë i një malli digjital, transferimi i të cilit e ndalon atë të jetë në pronësi të dërguesit. Përtej skarcitetit digjital, bitcoin-i është gjithashtu shembulli i parë i *skarcitetit absolut*, i vetmi mall likuid (digjital ose fizik) me një sasi fikse të caktuar që nuk mund të shtohet. Deri në shpikjen e bitcoin-it, skarciteti ishte gjithmonë relativ, kurrë absolut. Është një keqkuptim i zakonshëm të imagjinohet se çdo e mirë fizike është e fundme, ose absolutisht e paktë, sepse kufiri ndaj sasisë që mund të prodhojmë nga një mall nuk lidhet me përhapjen e tij në planet, por me përpjekjen dhe kohën e përkushtuar për ta prodhuar atë. Për shkak të mungesës së tij absolute bitcoin-i është shumë i tregtueshëm me kalimin e kohës. Kjo është një pikë kritike e cila do të shpjegohet më tej në Kapitullin [14](#ch015.xhtml#ch09) mbi rolin e bitcoin-it si një rezervë vlere.

### Oferta, vlera dhe transaksionet

Gjithmonë ka qenë e mundur, në teori, të prodhohej një aset me një normë të parashikueshme konstante ose të ulët të rritjes së ofertës, e tillë që ta lejojë atë të ruajë rolin e tij monetar. Sidoqoftë, realiteti, si gjithmonë, ka treguar se është shumë më i ndërlikuar se teoria. Qeveritë kurrë nuk do të lejojnë që subjektet private të lëshojnë mo-nedhat e tyre dhe të shkelin në rrugën kryesore në të cilën qeveria rritet dhe financon veten. Kështu që qeveria gjithmonë do të dëshironte të monopolizonte prodhimin e parave dhe të përballej me një tundim shumë të fortë për t'u angazhuar në rritjen e ofertës së parave. Por me shpikjen e bitcoin-it, bota më në fund ka arritur në një formë sintetike parash me një garanci të hekurt, e cila rregullon shkallën e ulët të rritjes së ofertës. Bitcoin-i eliminon krejtësisht nga politika monetare makroekonomistët, politikanët, presidentët, udhëheqësit revolucionarë, diktatorët ushtarakë dhe analistët e TV-së. Rritja e ofertës së parasë përcaktohet nga një funksion i paraprogramuar i miratuar nga të gjithë anëtarët e rrjetit. Mund të ketë qenë një periudhë në fillimet e kësaj monedhe kur kjo normë e inflacionit mund të ndryshohej, por ajo kohë tashmë ka kaluar. Për të gjitha qëllimet praktike, planifikimi dhe ndryshimi i inflacionit të bitcoin-it, njësoj si libri i tij i transaksioneve, është i pandryshueshëm.[^112] Ndërkohë që në vitet e para të jetës së bitcoin-it rritja e ofertës ishte shumë e lartë dhe garancia që plani i emetimit nuk do të ndryshohej nuk ishte plotësisht i besueshëm, me kalimin e kohës norma e emetimit u ul dhe besueshmëria e rrjetit në mirëmbajtjen e këtij plani emetimi u rrit dhe ajo vazhdon të rritet çdo dite që nuk bëhen ndryshime serioze në rrjet.

Blloqet e bitcoin-it i shtohen librit të përbashkët afërsisht çdo dhjetë minuta. Në fillimet e rrjetit, shpërblimi i bllokut ishte programuar të ishte 50 bitcoin për bllok. Përafërsisht çdo katër vjet, ose pas çdo 210,000 blloqesh të lëshuara, shpërblimi i bllokut përgjysmohet. Përgjysmimi i parë ndodhi më 28 nëntor 2012, ditë pas së cilës emetimi i bitcoin-eve të reja ra në 25 për bllok. Më 9 korrik 2016, ajo ra përsëri në 12.5 monedha për bllok dhe do të bjerë në 6.25 në vitin 2020. Sipas këtij programi, emetimi do të vazhdojë të rritet me një normë në rënie, duke iu afruar asimptotikisht 21 milionë monedhave diku rreth vitit 2140, pikë në të cilën nuk do të emetohen më bitcoin-e (Shih [Figurën 13.1](#ch014.xhtml#fig14)).

![Oferta e bitcoin-it dhe shkalla e rritjes së emetimit duke supozuar se blloqet lëshohen saktësisht çdo dhjetë minuta.](media/rId282.png){width="5.833333333333333in" height="2.138888888888889in"}

Figurën 13.1: Oferta e bitcoin-it dhe shkalla e rritjes së emetimit duke supozuar se blloqet lëshohen saktësisht çdo dhjetë minuta.

Meqenëse monedhat e reja prodhohen vetëm me emetimin e një blloku të ri dhe çdo bllok i ri kërkon zgjidhjen e problemeve të provës së punës, ekziston një kosto reale për prodhimin e bitcoin-eve të reja. Me rritjen e çmimit të bitcoin-it në treg, më shumë nyja konkurrojnë në zgjidhjen e PoW për të marrë shpërblimin që emeton blloku, gjë që rrit vështirësinë e problemeve të PoW, duke e bërë më të kushtueshme ma-rrjen e shpërblimit. Kostoja e prodhimit të një bitcoin-i në përgjithësi do të rritet së bashku me çmimin e tregut.

Pasi vendosi këtë plan të rritjes së ofertës, Satoshi ndau çdo bitcoin në 100,000,000 njësi, të cilat më vonë u emëruan *satoshi* për nder të pseudonimit të tij. Ndarja e secilit bitcoin në 8 shifra do të thotë që oferta do të vazhdojë të rritet me një normë në rënie deri rreth vitit 2140, kur të jenë prodhuar të gjitha 21,000,000 monedhat. Megjithatë, shkalla në rënie e rritjes së ofertës do të thotë që 20 milionë monedhat e para do të gërmohen rreth vitit 2025, duke lënë 1 milion monedha që të prodhohen gjatë shekullit që vjen.

Numri i monedhave të reja të emetuara nuk është saktësisht siç parashikohet nga algoritmi, sepse blloqet e reja nuk nxirren saktësisht çdo dhjetë minuta, për shkak se rregullimi i vështirësisë nuk është një proces i saktë, por një kalibrim që azhurnohet çdo dy javë dhe mund të tejkalojë ose zvogëlojë objektivin e tij në varësi të numrit të minatorëve të rinj që hyjnë në biznesin prodhues. Në vitin 2009, kur shumë pak njerëz përdornin bitcoin-in, emetimi ishte shumë më pak se plani, ndërsa më 2010-ën ishte mbi numrin teorik të parashikuar nga oferta. Numrat e saktë do të ndryshojnë, por ky ndryshim nga rritja teorike do të ulet ndërsa oferta rritet. Ajo që nuk do të ndryshojë është tavani maksimal i monedhave dhe fakti që niveli i rritjes së ofertës do të vazhdojë të bjerë ndërsa një numër gjithnjë e në rritje monedhash i shtohet një rezerve gjithnjë në rritje.

Nga fundi i vitit 2017, ishin prodhuar tashmë 16.775 milionë monedha, e barabartë me 79.9% të të gjitha monedhave që do të ekzistojnë ndonjëherë. Rritja vjetore e ofertës në vitin 2017 ishte 4.35%, nga 6.8% që ishte më 2016. [Tabela 6](#ch014.xhtml#table6) tregon rritjen aktuale të ofertës së BTC dhe normën e rritjes së saj.[^113]

  ----------------------------------------------------------------------------------------------------------------
  Viti                              2009    2010     2011    2012     2013     2014     2015     2016     2017
  --------------------------------- ------- -------- ------- -------- -------- -------- -------- -------- --------
  Oferta Totale e BTC, në milionë   1.623   5.018    8.000   10.199   12.199   13.671   15.029   16.075   16.775

  Norma e rritjes vjetore, (%)              209.13   59.42   32.66    14.94    12.06    9.93     6.80     4.35
  ----------------------------------------------------------------------------------------------------------------

Oferta e bitcoin-eve dhe norma e rritjes.

Një vështrim nga afër i planit të emetimit gjatë viteve të ardhshme do të na jepte këto vlerësime për ofertën dhe normën e rritjes. Shifrat reale me siguri do të ndryshojnë nga këto vlerësime, por jo në masë të konsiderueshme (Shih [Tabelën 7](#ch014.xhtml#table7)).

to Viti &2018 &2019 &2020 &2021 &2022 &2023 &2024 &2025 &2026
Oferta Totale e BTC, në milionë & 17.42 & 18.06 & 18.53 & 18.86 & 19.18 & 19.5 & 19.76 & 19.92 & 20.09
Norma e rritjes vjetore, (%) & 3.82 & 3.68 & 2.61 & 1.77 & 1.74 & 1.71 & 1.26 & 0.83 & 0.82

  ---------------------------------------------------------------------------------------------------------
  Viti                              2018    2019    2020    2021    2022    2023    2024    2025    2026
  --------------------------------- ------- ------- ------- ------- ------- ------- ------- ------- -------
  Oferta Totale e BTC, në milionë   17.42   18.06   18.53   18.86   19.18   19.5    19.76   19.92   20.09

  Norma e rritjes vjetore, (%)      3.82    3.68    2.61    1.77    1.74    1.71    1.26    0.83    0.82
  ---------------------------------------------------------------------------------------------------------

Oferta e bitcoin-eve dhe norma e rritjes (e projektuar).

[Figura 13.2](#ch014.xhtml#fig15) ekstrapolon normën e rritjes së ofertës së valutave kryesore globale, ofertës së gjerë të parave dhe arit gjatë 25 viteve të fundit drejt 25 viteve të ardhshme dhe rrit sasinë e bitcoin-eve me normat e programuara të rritjes. Sipas këtyre llogaritjeve, oferta e bitcoin do të rritet me 27% në 25 vitet e ardhshme, ndërsa ajo e arit me 52%, jeni japonez me 64%, franga zvicerane me 169%, dollari amerikan me 272%, euro me 286% dhe paundi britanik me 429%.

![Rritja e ofertës së projektuar e bitcoin-it dhe valutave kombëtare gjatë 25 viteve.](media/rId289.png){width="5.833333333333333in" height="2.138888888888889in"}

Figurën 13.2: Rritja e ofertës së projektuar e bitcoin-it dhe valutave kombëtare gjatë 25 viteve.

Ky interpretim mund të na ndihmojë të vlerësojmë tregtueshmërinë e bitcoin-it dhe mënyrën se si ai përmbush funksionet e parasë. Me ritmin e rritjes së ofertës që do të bjerë poshtë normës së arit deri në vitin 2025, bitcoin-i ka kufizimet e ofertës që mund ta bëjnë atë të ketë kërkesë të konsiderueshme si një rezervë vlere; me fjalë të tjera, ai mund të ketë tregtueshmëri në kohë. Natyra e tij digjitale që e bën të lehtë dërgimin në mënyrë të sigurt në të gjithë botën e bën atë të tregtueshëm në hapësirë në një mënyrë të pakrahasueshme me forma të tjera parash, ndërsa ndashmëria e tij në 100,000,000 satoshi e bën të tregtueshëm në shkallë të vogla. Për më tepër, eliminimi i kontro-llit të ndërmjetësuesve nga bitcoin-i dhe pamundësia e zhvlerësimit ose e konfiskimit nga ndonjë autoritet, e bën atë imun nga pengesat kryesore të parave qeveritare. Ndërkohë që epoka digjitale ka preza-ntuar përmirësime dhe efektshmëri në shumicën e aspekteve të jetës sonë, bitcoin-i paraqet një përparim të jashtëzakonshëm teknologjik në zgjidhjen monetare të problemit të shkëmbimit indirekt, ndoshta aq domethënëse sa lëvizja nga bagëtitë dhe kripa në ar dhe argjend.

Ndërsa monedhat tradicionale janë vazhdimisht në rritje të ofertës dhe në rënie të fuqisë blerëse, bitcoin-i deri më tani ka dëshmuar një rritje të madhe të fuqisë reale të blerjes, pavarësisht një rritjeje të moderuar, por në rënie të emetimit të tij. Për shkak se minatorët që verifikojnë transaksionet shpërblehen me bitcoin-e, këta minatorë kanë një interes të madh për të ruajtur integritetin e rrjetit, i cili nga ana tjetër bën që vlera e monedhës të rritet.

Rrjeti bitcoin filloi të funksiononte në janar të vitit 2009 dhe për një kohë ishte një projekt i paqartë, i përdorur nga disa njerëz në një buletin kriptografie. Ndoshta piketa më e rëndësishme në jetën e bitcoin-it ishte dita e parë që shenjat në këtë rrjet kaluan nga mungesa e një vlere ekonomike në të pasurit e një vlere tregu, duke vërtetuar që bitcoin-i kishte kaluar testin e tregut: rrjeti kishte funksionuar me mjaft sukses për ta bindur dikë që të blinte disa nga monedhat e bitcoin-it duke i paguar ato me para të vërteta. Kjo ndodhi në tetor 2009, kur një bursë në internet me emrin New Liberty Standard shiti bitcoin me një çmim prej $ 0.000994. Në maj 2010, ndodhi blerja e parë në botën e vërtetë me bitcoin, pasi dikush pagoi 10,000 bitcoin për dy pica me vlerë 25 $, duke e vendosur çmimin e një bitcoin në 0.0025 $. Me kalimin e kohës, gjithnjë e më shumë njerëz kanë dëgjuar për bitcoin-in, janë interesuar për ta blerë atë dhe çmimi ka vazhduar të rritet më tej.[^114]

Kërkesa e tregut për një token[^115] bitcoin-i vjen nga fakti se ai është i nevojshëm për të operuar sistemin e parë digjital të parave (dhe deri më tani, pa dyshim të vetmin), të besueshëm.[^116] Fakti që ky rrjet ishte funksional në ditët e para i dha monedhës digjitale një vlerë koleksionuese midis bashkësive të vogla të kriptografëve dhe libertarianëve, të cilët u përpoqën ta prodhonin me kompjuterin e tyre personal dhe madje filluan ta blinin atë nga njëri-tjetri.[^117] Fakti që monedhat ishin të kufizuara dhe nuk mund të falsifikoheshin, ndihmoi në forcimin e statusit të tyre si koleksion. Pasi u ble nga individë për t'u përdorur në rrjetin bitcoin dhe fitoi vlerë ekonomike, ai filloi të monetizohej përmes rritjes së numrit të njerëzve që e kërkonin atë si një rezervë valutore. Kjo sekuencë e veprimtarive përputhet me Teorinë e Regresionit të Ludwig von Mises mbi origjinën e parave, e cila thotë se një e mirë monetare fillon si një e mirë e tregut dhe më pas përdoret si një mjet këmbimi. Statusi i koleksionimit të bitcoin-eve midis bashkësive të vogla nuk ndryshon nga vlera zbukuruese e guaskave, gurëve Rai dhe metaleve të çmuara, nga e cila do të kishte origjinën ai rol monetar që e rriti vlerën e tyre në mënyrë të konsiderueshme.

Duke qenë i ri dhe sapo kishte filluar të përhapej, çmimi i bitcoin-it është luhatur shumë me luhatjen e kërkesës; megjithatë, pamundësia e rritjes së ofertës në mënyrë arbitrare nga ndonjë autoritet në përgjigje të rritjeve të çmimeve shpjegon rritjen meteorike të fuqisë blerëse të monedhës. Kur ka një rritje të kërkesës për bitcoin-e, minatorët e bitcoin-it nuk mund të rrisin prodhimin përtej planit të caktuar, siç mund të bëjnë minatorët e bakrit dhe asnjë bankë qendrore nuk mund të ndërhyjë për të përmbytur tregun me sasi në rritje të bitcoin-eve, siç u sugjeroi Greenspan-i bankave qendrore që të bënin me arin e tyre. Mënyra e vetme për të kënaqur kërkesën në rritje për bitcoin-in është që çmimi të rritet aq sa të nxisë mbajtësit të shesin disa nga monedhat e tyre te të sapoardhurit. Kjo shpjegon përse në tetë vjet ekzistencë, çmimi i një bitcoin-i ka shkuar nga 0.000994 $ në 5 tetor 2009, në transaksionin e tij të parë të regjistruar, në 4,200 $ në 5 tetor 2017, një rritje prej 422,520,000% në tetë vjet që korrespondon në një normë vjetore të rritjes së përbërë prej 573% në vit (Shih [Figurën 13.3](#ch014.xhtml#fig16)).

![Çmimi i bitcoin-it në dollarë amerikanë.](media/rId298.png){width="5.833333333333333in" height="2.138888888888889in"}

Figurën 13.3: Çmimi i bitcoin-it në dollarë amerikanë.

Që çmimi i bitcoin-it të rritet, njerëzit duhet ta mbajnë atë si një rezervë vlere dhe jo vetëm ta zotërojnë për ta shpenzuar. Sa më të gatshëm të jenë njerëzit që ta mbajnë monedhën për një periudhë të konsiderueshme kohore, aq më shumë shitja e vazhdueshme e monedhës do ta mbajë çmimin e saj të ulët dhe do ta parandalojë atë nga mbiçmimi. Deri në nëntor 2017, vlera totale e tregut e të gjithë bitcoin-eve në qarkullim ishte në intervalin prej 110 miliardësh dollarë, duke i dhënë asaj një vlerë më të madhe se oferta e gjerë e parave të valutave kombëtare të shumicës së vendeve. Nëse rrjeti bitcoin do të ishte një vend, monedha e tij, sipas madhësisë në renditjen botërore, do të ishte në vendin e 56-të, përafërsisht e barabartë me atë të Kuvajtit ose Bangladeshit, më e lartë se ajo e Marokut dhe Perusë dhe më e ulët se ajo e Kolumbisë dhe e Pakistanit. Nëse do të krahasohej me ofertën e ngushtë të parave, vlera e ofertës së bitcoin-it do të renditej në vendin e 33-të në botë, me një vlerë të ngjashme me ofertën e ngushtë të parave të Brazilit, Turqisë dhe Afrikës së Jugut.[^118] Ndoshta një nga arritjet më të jashtëzakonshme të internetit është që një ekonomi në internet, e cila u shfaq spontanisht dhe vullnetarisht rreth një rrjeti të krijuar nga një programues anonim, është rritur për nëntë vjet deri në pikën që është më e vlefshme se shumica e monedhave kombëtare sot.[^119]

Kjo politikë monetare konservatore dhe vlerësimi vijues i vlerës së tregut të bitcoin është jetike për funksionimin e suksesshëm të tij, pasi është arsyeja që minatorët të nxitur për të shpenzuar energji elektrike dhe fuqi përpunuese për të verifikuar në mënyrë të sinqertë transaksionet. Sikur bitcoin-i të ishte krijuar me një politikë jo të shë-ndetshme të parave (siç janë ato që do të rekomandonin ekonomistët kejnsianë ose monetaristë), oferta e tij e parave do të ishte rritur në përpjesëtim me numrin e përdoruesve ose transaksioneve, duke e zhvendosur atë në një eksperiment të tejskajshëm midis entuziastëve të kriptografisë në internet. Në fakt, askush nuk do të kishte përdorur kurrë fuqi serioze përpunimi në miniera, as nuk do të investonte shumë në verifikimin e transaksioneve dhe zgjidhjen e problemeve përmes punës provuese, në mënyrë që të merrte monedha të destinuara për t'u zhvlerësuar ndërsa rrjeti rritej. Politikat monetare ekspansioniste të ekonomive moderne dhe ekonomistëve fiat kurrë nuk kanë fituar testin e tregut të adoptimit të lirë, përkundrazi janë imponuar përmes ligjeve qeveritare, siç u diskutua më parë. Si një sistem vullnetar që nuk ka asnjë mekanizëm që t'i detyrojë njerëzit ta përdorin atë, një bitcoin me një politikë monetare zgjeruese nuk do të arrinte të tërhiqte kërkesë të konsiderueshme dhe si rezultat nuk do të arrinte me sukses statusin digjital të parave që ka sot, madje as nuk do të kishte ndonjë shpresë për ta marrë në të ardhmen. Duke qenë se transaksionet mund të kryheshin pa pasur nevojë për besim te një palë e tretë, rrjeti do të ishte i prekshëm nga sulmet e ndonjë aktori të dëmshëm që mobilizon sasi të mëdha të fuqisë përpunuese. Me fjalë të tjera, pa një politikë monetare konservatore dhe rregullim të vështirësisë, bitcoin-i do të kishte mbetur para digjitale vetëm në teori, ndërsa për qëllimet praktike do të kishte mbetur shumë i pasigurt për t'u përdorur gjerësisht. Në atë rast, konkurrenti i parë i bitcoin-it që do të prezantonte një politikë të parave të forta do ta bënte azhurnimin e librit kryesor dhe prodhimin e njësive të reja në mënyrë progresive më të shtrenjtë. Kostoja e lartë e azhurnimit të librit kryesor do t'u jepte minatorëve një nxitje për të qenë të sinqertë me azhurnimin e tyre, duke e bërë rrjetin më të sigurt se konkurrentët e parave të lehta.

Rritja e çmimit të Bitcon-it pasqyron përdorimin dhe dobinë në rritje që rrjeti ofron për përdoruesit e tij. Numri i transaksioneve në rrjet është rritur gjithashtu me shpejtësi: teksa më 2009 janë kryer 32,687 transaksione (me një normë prej 90 transaksionesh në ditë), ky numër është rritur në më shumë se 103 milionë transaksione më 2017 (me një normë ditore prej 284,797 transaksionesh) Numri kumulativ i transaksioneve arriti në 300 milionë transaksione në janar 2018. [Tabela 8](#ch014.xhtml#table8) dhe [Figura 13.4](#ch014.xhtml#fig17) tregojnë rritjen vjetore.

  -----------------------------------------------------------------------------------
  Viti                    Transaksione            Mesatarja Ditore e Transaksioneve
  ----------------------- ----------------------- -----------------------------------
  2009                    36 687                  90

  2010                    185 212                 507

  2011                    1 900 652               5 207

  2012                    8 447 785               23 081

  2013                    19 638 728              53 805

  2014                    25 257 833              69 200

  2015                    45 661 404              125 100

  2016                    82 740 437              226 067

  2017                    103 950 926             284 797
  -----------------------------------------------------------------------------------

Transaksionet vjetore dhe mesatarja e transaksioneve ditore.

![Transaksionet vjetore në rrjetin bitcoin.](media/rId306.png){width="5.833333333333333in" height="2.138888888888889in"}

Figurën 13.4: Transaksionet vjetore në rrjetin bitcoin.

Megjithëse rritja e transaksioneve është mbresëlënëse, ajo nuk përputhet me rritjen e vlerës së rezervës totale të monedhës bitcoin, siç mund të dëshmohet nga fakti se numri i transaksioneve mbetet shumë më i vogël se ai që do të trajtohej në një ekonomi, monedha e së cilës do kishte vlerën e sasisë së bitcoin-eve; 300,000 transaksione ditore është numri i transaksioneve që ndodhin në një qytet të vogël, jo në një ekonomi të mesme, vlera e së cilës është rreth vlerës tregtare të bitcoin-it. Më tej, me madhësinë aktuale të blloqeve të kufizuara në 1 megabyte, kufiri maksimal i transaksioneve ditore që mund të kryhen nga rrjeti bitcoin dhe të regjistrohen nga të gjitha nyjat në rrjet është 500,000. Megjithëse ky kufi është arritur dhe prania e tij është reklamuar mirë, vlera e monedhës dhe e transaksioneve ditore nuk është prekur. Siç do të diskutohet në Kapitullin [14](#ch015.xhtml#ch09), kjo sugjeron që adoptuesit e bitcoin-it e vlerësojnë atë më shumë si një rezervë vlere sesa si një mjet këmbimi.

Gjatë këtyre viteve është rritur gjithashtu vlera e tregut e transa-ksioneve. Natyra e veçantë e transaksioneve të bitcoin-it e bën të vështirë vlerësimin e saktë të vlerës së tyre në bitcoin-e ose dollarë amerikanë, megjithatë vlerësimet konservatore dallojnë një vëllim mesatar ditor prej rreth 260,000 bitcoin më vitin 2017, me një rritje shumë të paqëndrueshme gjatë jetës së bitcoin-it. Vlera e transaksio-neve nuk është rritur ndjeshëm me kalimin e kohës, ndërsa vlera e tregut e këtyre transaksioneve në dollarë amerikanë është rritur. Vëllimi i transaksioneve ishte 375.6 miliardë dollarë amerikanë më 2017-ën. Në total, deri në ditëlindjen e tij të nëntë, bitcoin-i kishte përpunuar transaksione me vlerë gjysmë trilionë dollarësh, me vlerën në USD të llogaritur në kohën e transaksionit (Shih [Tabelën 9](#ch014.xhtml#table9)).

  -----------------------------------------------------------------------
  Viti                                Vlera Totale në USD e Shkëmbyer
  ----------------------------------- -----------------------------------
  2009                                0

  2010                                985 887

  2011                                417 634 730

  2012                                607 221 228

  2013                                14 767 371 941

  2014                                23 159 832 297

  2015                                26 669 252 582

  2016                                58 188 957 445

  2017                                375 590 943 877

  Yhteensä                            499 402 199 987
  -----------------------------------------------------------------------

Vlera totale vjetore në USD e gjithë transaksioneve në bitcoin.

Një masë tjetër e rritjes së rrjetit bitcoin është vlera e tarifave që kërkohen për të përpunuar transaksionet. Megjithëse transaksionet në bitcoin mund të përpunohen teorikisht falas, është detyrë e minatorëve t'i përpunojnë ato; sa më e lartë të jetë tarifa, aq më shumë gjasa ka që transaksioni të verifikohet shpejt. Në fillim, kur numri i transaksioneve ishte i vogël, minatorët përpunonin transaksione që nuk përfshinin një tarifë, sepse vetë subvencionimi i bllokut me monedha të reja ia vlente si shpërblim. Me rritjen e kërkesës për transaksione me bitcoin, minatorët filluan të ishin më përzgjedhës dhe të vendosnin përparësi ndaj transaksioneve me tarifa më të larta. Tarifat ishin nën 0,1$ për transaksion deri në fund të vitit 2015 dhe filluan të rriteshin mbi 1$ për transaksion rreth fillimit të vitit 2016. Me rritjen e shpejtë të çmimit të bitcoin-it më 2017-ën, tarifa mesatare ditore e transaksionit kishte arritur në 7$ në fund të nëntorit (Shih [Figurën 13.5](#ch014.xhtml#fig18)).

![Vlera mesatare në dollarë e tarifave të transaksioneve në rrjetin bitcoin, shkallë logaritmike.](media/rId311.png){width="5.833333333333333in" height="2.138888888888889in"}

Figurën 13.5: Vlera mesatare në dollarë e tarifave të transaksioneve në rrjetin bitcoin, shkallë logaritmike.

![Indeksi i luhatshmërisë mujore për bitcoin-in dhe dollarin](media/rId315.png){width="5.833333333333333in" height="2.138888888888889in"}

Figurën 13.6: Indeksi i luhatshmërisë mujore për bitcoin-in dhe dollarin.

Ndërsa çmimi i bitcoin-it në përgjithësi është rritur me kalimin e kohës, kjo rritje ka qenë shumë e paqëndrueshme. [Figura 13.6](#ch014.xhtml#fig19) tregon devijimin standard 30-ditor të ndryshimeve ditore të çmimeve për pesë vitet e fundit të tregtimit të bitcoin-it. Megjithëse luhatshmëria duket se është në rënie, ajo mbetet ende e lartë në krahasim me valutat kombëtare dhe arin, me një prirje që është ende e dobët për të përca-ktuar përfundimisht nëse do të vazhdojë të bjerë. Paqëndrueshmëria 30‐ditore e indeksit të dollarit amerikan është përfshirë në Figurën [13.6](#ch014.xhtml#fig19) për të dhënë një perspektivë. Ekzaminimi i të dhënave të çmimeve për arin, monedhat kryesore kombëtare dhe kriptovalutat tregon një ndryshim të dukshëm në paqëndrueshmërinë e çmimit të tregut të këtyre monedhave. Ndryshimet ditore u mblodhën për pesë vitet e mëparshme për arin, monedhat kryesore Fiat dhe bitcoin-in. Kthimet e bitcoin kishin një devijim standard më shumë se shtatë herë më të madh se ajo e valutave kombëtare (Shih [Tabelën 10](#ch014.xhtml#table10)).

  ----------------------- ------------------------------------------- -----------------------
                          Mesatarja e Ndryshimit Ditor në Përqindje   Devijimi Standard

  CNY                     0.002                                       0.00136

  USD                     0.015                                       0.00305

  GBP                     0.005                                       0.00559

  INR                     0.019                                       0.00560

  EUR                     -0.013                                      0.00579

  JPY                     0.020                                       0.00610

  CHF                     0.003                                       0.00699

  ari                     -0.018                                      0.01099

  Bitcoin                 0.370                                       0.05072
  ----------------------- ------------------------------------------- -----------------------

Ndryshimi mesatar ditor i përqindjes dhe devijimi standard në çmimin e tregut të valutave kundrejt dollarit gjatë periudhës nga 1 shtatori 2011, deri më 1 shtator 2016.

Paqëndrueshmëria e bitcoin-it rrjedh nga fakti që oferta e tij është krejtësisht jofleksibël dhe nuk u përgjigjet ndryshimeve të kërkesës, sepse është programuar të rritet me një ritëm të paracaktuar. Për çdo të mirë të zakonshme, ndryshimi i kërkesës do të ndikojë në vendimet e prodhuesve: një rritje e kërkesës bën që ata të rrisin prodhimin e tyre, duke moderuar rritjen e çmimit, por edhe duke shijuar përfitimet në drejtim të fitimeve më të mëdha, ndërsa një rënie në kërkesë do të bënte që prodhuesit të ulnin furnizimin e tyre, duke minimizuar humbjet. Një situatë e ngjashme ndodh me monedhat vendase, ku bankat qendrore pritet të mbajnë stabilitetin relativ në fuqinë blerëse të monedhave të tyre, duke vendosur parametrat e politikës së tyre monetare për të luftuar luhatjet e tregut. Me një plan emetimi plotësisht të papërgjegjshëm ndaj kërkesës dhe ku banka qendrore nuk e manaxhon ofertën, ka të ngjarë të ketë paqëndrueshmëri, veçanërisht në fazat e hershme kur kërkesa ndryshon në mënyrë shumë të çrregullt nga dita në ditë dhe tregjet financiare që merren me bitcoin janë ende foshnjore.

Por ndërsa madhësia e tregut rritet, së bashku me sofistikimin dhe thellësinë e institucioneve financiare që merren me bitcoin-in, kjo paqëndrueshmëri ka të ngjarë të bjerë. Me një treg më të madh dhe më likuid, ndryshimet ditore të kërkesës ka gjasa të bëhen relativisht më të vogla, duke lejuar që prodhuesit e tregut të përfitojnë nga mbrojtja e ndryshimeve të çmimeve dhe zbutja e tij. Kjo do të arrihet vetëm në rastet kur një numër i madh i pjesëmarrësve të tregut mbajnë bitcoin me qëllime afatgjata, duke rritur në mënyrë të konsiderueshme vlerën e tyre të tregut dhe duke bërë të mundur një treg të madh likuid me vetëm një pjesë të ofertës. Nëse rrjeti arrin një madhësi të qëndrueshme në çdo pikë, fluksi i fondeve brenda dhe jashtë tij do të ishte relativisht i barabartë dhe çmimi i bitcoin-it mund të stabilizohet. Në një rast të tillë, bitcoin-i do të fitonte më shumë qëndrueshmëri ndërkohë që ka edhe likuiditet të mjaftueshëm për të mos lëvizur ndjeshëm me transaksionet e përditshme të tregut. Por për sa kohë që bitcoin-i vazhdon të rritet në adoptim dhe rritjet e tij në vlerë tërheqin gjithnjë e më shumë përdorues, të cilët nga ana tjetër shkaktojnë rritje të mëtejshme të çmimeve, paqëndrueshmëria do të mbetet në këto nivele dhe çmimi i monedhës do të sillet si ai i një aksioni të një kompanie të re duke performuar një rritje shumë të shpejtë. Nëse rritja e bitcoin-it ndalet dhe stabilizohet, ajo do të ndalonte tërheqjen e flukseve të investimeve me rrezik të lartë dhe do të bëhej thjesht një aset monetar normal që pritet të vlerësohet pak nga viti në vit.

### Shtojca e Kapitullit 8

Më poshtë është një përshkrim i shkurtër i tre teknologjive të përdorura nga bitcoin-i:

**Hashimi** është një proces që merr çdo rrjedhë të dhënash si një input dhe i transformon ato në një madhësi të caktuar të dhënash (e njohur si hash), duke përdorur një formulë matematikore të pakthyeshme. Me fjalë të tjera, është e lehtë të gjenerosh një hash me një gjatësi të përcaktuar karakteresh duke filluar nga çdo grup i rastësishëm të dhënash, por nuk është e mundur të gjurmosh këto të dhëna duke filluar nga hashi fillestar. Procesi i hashimit është thelbësor për funksionimin e bitcoin-it, pasi përdoret në nënshkrimet digjitale, provën e punës, pemët Merkle, identifikuesit e transaksioneve, adresat e bitcoin-it dhe aplikime të tjera të ndryshme. Hashimi në thelb lejon identifikimin e një pjese të të dhënave në librin publik pa zbuluar asgjë në lidhje me ato të dhëna, të cilat mund të përdoren për të parë në mënyrë të sigurt dhe nëse palët e tjera kanë të njëjtat të dhëna me ne.

**Kriptografia e çelësit publik** është një metodë vërtetimi që mbështetet në një grup numrash të lidhur matematikisht: një çelës privat, një çelës publik dhe një ose më shumë nënshkrime digjitale. Çelësi privat, i cili duhet të mbahet sekret, mund të gjenerojë një çelës publik që mund të shpërndahet lirisht, sepse nuk është e mundur të përcaktohet çelësi privat origjinal. Kjo metodë përdoret për vërtetim: kushdo që shpërndan çelësin e tij publik, mund të hashojë disa të dhëna dhe më pas të nënshkruajë atë hash me çelësin e tij privat për të krijuar një nënshkrim digjital. Çdokush me të njëjtat të dhëna mund të krijojë të njëjtin hash dhe të shohë se ai është përdorur për të krijuar nënshkrimin; atëherë ai mund të krahasojë nënshkrimin me çelësin publik që ka marrë më parë dhe të shohë që të dy janë të lidhur matematikisht, duke vërtetuar se personi me çelësin privat nënshkroi të dhënat e mbuluara nga hashi. Bitcoin-i përdor kriptografinë e çelësit publik për të lejuar shkëmbimin e sigurt të vlerës përmes një rrjeti të hapur e të pambrojtur. Një zotërues bitcoin-i mund të ketë qasje në bitcoin-et e tij vetëm nëse i ka të bashkangjitur çelësat privatë, ndërsa adresa publike e lidhur me to mund të shpërndahet gjerësisht. Të gjithë anëtarët e rrjetit mund të verifikojnë vlefshmërinë e transaksionit duke verifikuar që nënshkrimet vijnë nga pronarët aktualë të çelësave të saktë privatë. Në bitcoin, e vetmja formë e pronësisë që ekziston është përmes pronësisë së çelësave privatë.

**Rrjeti dypalësh (një-me-një)** është një strukturë rrjeti në të cilën të gjithë anëtarët kanë privilegje dhe detyrime të barabarta ndaj njëri-tjetrit. Nuk ka koordinatorë qendrorë që mund të ndryshojnë rregullat e rrjetit. Operatorët e nyjave që nuk pajtohen me mënyrën se si funksionon rrjeti nuk mund t'ua imponojnë mendimet e tyre anëtarëve të tjerë të rrjetit ose të shkelin privilegjet e tyre. Shembulli më i njohur i një rrjeti të tillë është BitTorrent, një protokoll për ndarjen e të dhënave në internet. Ndërsa në rrjetet e centralizuara anëtarët shkarkojnë të dhëna nga një server qendror që i ruan ato, në BitTorrent, përdoruesit shkarkojnë të dhëna (të ndarë në copa të vogla që përçohen përmes internetit) nga njëri-tjetri në mënyrë të drejtpërdrejtë. Pasi një përdorues të ketë shkarkuar një pjesë të skedarit, ai mund të bëhet një ofrues për atë skedar, duke i lejuar të tjerët ta shkarkojnë atë prej tyre. Me këtë dizajn, një skedar i madh mund të përhapet relativisht shpejt pa nevojën e serverave të mëdhenj dhe infrastrukturë të gjerë për ta shpërndarë atë, duke u mbrojtur gjithashtu nga mundësia e një pike të vetme të dështimit që kompromenton procesin. Çdo skedar që ndahet në rrjet është i mbrojtur nga një hash kriptografik që mund të verifikohet lehtësisht për të siguruar që asnjë nyje që e ndan atë nuk e ka korruptuar. Pasi forcat ligjore goditën faqet e centralizuara të internetit që ndanin skedarë si Napster, natyra e decentralizuar e BitTorrent-it do të thoshte që zbatimi i ligjit nuk mund ta mbyllte kurrë atë. Me një rrjet në rritje të përdoruesve në të gjithë botën, BitTorrent-i në një moment përfaqësoi rreth një të tretën e të gjithë trafikut të Internetit në të gjithë botën. Bitcoin-i përdor një rrjet të ngjashëm me BitTorrent-in, por ndërsa në BitTorrent anëtarët e rrjetit ndajnë copat e të dhënave që përbëjnë një film, këngë ose libër, në bitcoin anëtarët e rrjetit ndajnë ditarin kryesor të të gjitha transaksioneve bitcoin.

### Për çfarë është i mirë bitcoin-i

### Rezervë valutore

Besimi se burimet janë të pakta dhe të kufizuara përbën një keqkuptim të madh për natyrën e mungesës së tyre, i cili është koncepti kryesor prapa shkencës së ekonomisë. Sasia absolute e çdo lënde të parë të pranishme në tokë është shumë e madhe për t'u matur ose kuptuar dhe në asnjë mënyrë nuk përbën një kufi real për atë që njerëzimi mund të jetë në gjendje të prodhojë. Deri më sot, ne mezi kemi gërvishtur sipërfaqen e tokës në kërkim të mineraleve që na duhen dhe, sa më shumë të kërkojmë dhe sa më thellë të gërmojmë, aq më shumë burime gjejmë. Ajo që përbën kufirin praktik dhe real të sasisë së çdo burimi është gjithmonë sasia e kohës njerëzore që drejtohet drejt prodhimit të saj, pasi ajo është i vetmi burim real i kufizuar (deri në krijimin e bitcoin-it). Në librin e tij mjeshtëror *The Ultimate Resource* , ekonomisti i ndjerë Julian Simon shpjegon se si burimi i vetëm i kufizuar dhe, në fakt, e vetmja gjë për të cilën zbatohet termi *burim*, është koha njerëzore. Çdo njeri ka një kohë të kufizuar në tokë dhe kjo kohë përfaqëson të vetmen mungesë me të cilën duhet të merremi si individë. Si shoqëri, mungesa jonë e vetme është sasia totale e kohës që është në dispozicion të anëtarëve të saj për të prodhuar mallra dhe shërbime të ndryshme. Sa më shumë kohë shtesë mund të përdoret në një proces të caktuar prodhimi, aq më e mundur është të merren sasi më të mëdha të çdo malli. Prandaj, kostoja reale e një malli, është kostoja oportune e saj, për sa u përket mallrave që duhej të sakrifikoheshin për ta prodhuar mallin në fjalë.

Në të gjithë historinë njerëzore, asnjë lëndë e parë në dispozicionin tonë nuk është shteruar plotësisht; çmimi i pothuajse të gjitha burimeve është më i ulët sot, sesa në periudha të kaluara të historisë, falë përparimit të teknologjisë që na lejon t'i prodhojmë ato me një kosto më të ulët në lidhje me kohën tonë. Një fakt tjetër befasues është se rezervat e provuara të secilës lëndë të parë, në vend që të ulen për shkak të përdorimeve që bëhen prej tyre çdo ditë, janë rritur me kalimin e kohës paralelisht me konsumin tonë. Nëse burimet duhet të kuptohen si të kufizuara, atëherë rezervat ekzistuese do të bien me kalimin e kohës me rritjen e konsumit. Përkundrazi, edhe pse konsumojmë gjithmonë e më shumë, çmimet vazhdojnë të bien dhe përmirësimet në teknologji për gjetjen dhe gërmimin e burimeve na lejojnë të kemi mundësi për sasi gjithnjë e më të mëdha prej tyre. Nafta, linja vitale e gjakut të ekonomive moderne, është shembulli më i mirë i këtyre dinamikave, që mund të ilustrohet falë statistikave mjaft të besueshme. Siç tregohet në [Figurën 14.1](#ch015.xhtml#fig20), edhe pse konsumi dhe prodhimi i naftës vazhdojnë të rriten nga viti në vit, rezervat e provuara po rriten me një ritëm edhe më të shpejtë.[^120] Sipas të dhënave nga rishikimi statistikor i BP, në vitin 2015 prodhimi vjetor i naftës ishte 46% më i lartë sesa niveli i tij në vitin 1980, ndërsa konsumi ishte 55% më i lartë. Nga ana tjetër, rezervat e naftës janë rritur me 148%, rreth trefishi i rritjes së prodhimit dhe konsumit.

![Konsumi botëror i naftës, prodhimi, rezervat aktuale dhe raporti i reze-rvave mbi prodhimin vjetor, 1980-2015.](media/rId325.png){width="5.833333333333333in" height="2.138888888888889in"}

Figurën 14.1: Konsumi botëror i naftës, prodhimi, rezervat aktuale dhe raporti i reze-rvave mbi prodhimin vjetor, 1980-2015.

Statistika të ngjashme mund të prodhohen për burime me shkallë të ndryshme të përhapjes në koren e tokës. Rrallësia e një burimi përcakton koston relative të nxjerrjes së tij nga toka. Metalet më të përhapura si hekuri dhe bakri janë të lehta për t'u gjetur dhe për këtë arsye janë relativisht me çmim të ulët. Metalet më të rralla, të tilla si argjendi dhe ari, janë më të kushtueshme. Sidoqoftë, kufiri i prodhimit të secilit metal jepet nga kostoja oportune e secilit në krahasim me të tjerët, jo nga sasia e tij absolute. Nuk ka provë më të mirë për këtë, sesa fakti që metali më i rrallë në koren e tokës, ari, është nxjerrë për mijëra vjet dhe vazhdon të gërmohet në sasi në rritje ndërsa teknologjia përparon me kalimin e kohës, siç tregohet në Kapitullin [8](#ch009.xhtml#ch03). Nëse prodhimi vjetor i metalit më të rrallë në koren e tokës rritet çdo vit, atëherë të flasësh për kufijtë në sasitë e disponueshme të ndonjë elementi që gjendet në natyrë nuk ka kuptim praktik. Mungesa duhet të kuptohet si relative vetëm në burimet materiale dhe përcaktohen vetëm nga ndryshimet në koston e nxjerrjes. E vetmja mungesë, siç ka demonstruar në mënyrë të shkëlqyeshme Julian Simon, është në kohën që njerëzit kanë për të prodhuar këto metale dhe kjo është arsyeja pse pagat vazhdojnë të rriten në të gjithë botën, duke i bërë produktet dhe materialet gjithnjë e më pak të kushtueshme për sa i përket punës njerëzore.

Ky është një nga konceptet më të vështira ekonomike për t'u ku-ptuar nga njerëzit, i cili ushqen histerinë e pafund që lëvizja mjedisore ka ngritur mbi ne përmes dekadave të frikësimit apokaliptik. Julian Simon bëri të pamundurën për të luftuar këtë histeri, duke sfiduar një prej histerikëve më të shquar të shekullit XX në një bast të famshëm 10-vjeçar. Paul Ehrlich kishte shkruar disa libra, duke argumentuar se toka ishte në buzë të katastrofës për shkak të shterimit të burimeve jetësore, me parashikime të sakta e të tmerrshme për datat në të cilat këto burime do të shteronin. Në vitin 1980, Simoni e sfidoi Ehrlich-un që të përmendte çdo lëndë të parë dhe një periudhë më të gjatë se një vit, duke vendosur një bast prej 10,000 dollarësh që, pas këtij afati, çmimi i secilit prej këtyre metaleve i rregulluar nga inflacioni, do të ishte më i ulët sesa më parë. Ehrlich-u zgjodhi bakrin, kromin, nikelin, kallajin dhe tunxhin, pra të gjitha materialet që ai kishte parashikuar se do të mbaronin. Megjithatë, më 1990 çmimi i secilit prej këtyre metaleve kishte rënë dhe niveli i prodhimit vjetor ishte rritur, përkundër një rritjeje të popullsisë botërore me 800 milionë njerëz, rritja më e madhe ndonjëherë në një dekadë të vetme.

Në realitet, sa më shumë njerëz të ketë në botë, aq më shumë mund të prodhohet nga të gjitha këto lëndë. Ndoshta, siç argumenton ekonomisti Michael Kremer[^121], më e rëndësishmja është të kuptohet se nxitësi themelor i përparimit njerëzor nuk janë lëndët e para, por zgji-dhjet teknologjike të problemeve. Për nga vetë natyra e saj teknologjia është si një e mirë e papërjashtueshme (do të thotë që, sapo një person të shpikë diçka, të gjithë të tjerët mund ta kopjojnë atë dhe të përfitojnë prej saj) dhe një e mirë jo-rivale (do të thotë që një person që përfiton nga një shpikje nuk e zvogëlon dobinë që u takon të tjerëve për ta përdorur atë). Le të marrim si shembull rrotën. Pas shpikjes së saj, të gjithë të tjerët mund ta kopjonin dhe të bënin rrotën e tyre; fakti që të gjithë e përdorën këtë shpikje, nuk do të zvogëlonte në asnjë mënyrë aftësinë e të tjerëve për të përfituar prej saj. Idetë e zgjuara janë të rralla dhe vetëm një pakicë e vogël e njerëzve mund të dalin me to. Popullsitë më të mëdha do të prodhojnë më shumë teknologji dhe ide sesa popullsitë më të vogla; për më tepër, për shkak se përfitimi u takon të gjithëve, është më mirë të jetosh në një botë me një popullsi më të madhe. Sa më shumë njerëz të ekzistojnë në tokë, aq më shumë teknologji dhe ide produktive vihen në praktikë dhe më shumë njerëz mund të përfitojnë nga këto ide, duke i kopjuar dhe përmirësuar për të mirën e mbarë njerëzimit; në këtë mënyrë produktiviteti i kohës në di-spozicion për njerëzit përmirësohet vazhdimisht bashkë me standardet e jetesës.

Kremer-i e shpjegon këtë duke treguar se, ndërsa popullsia e tokës është rritur, shkalla me të cilën ajo zgjerohet është rritur në vend që të ulet. Nëse njerëzit do të ishin një barrë që konsumon burime, atëherë sa më e madhe të ishte popullsia, aq më e ulët do ishte sasia e burimeve në dispozicion të çdo individi dhe aq më e ulët do ishte shkalla e rritjes ekonomike dhe kështu ajo e rritjes së popullsisë, siç parashikon modeli Malthusian. Por, duke qenë se njerëzit janë vetë burimi dhe idetë prodhuese janë motori i prodhimit ekonomik, një numër më i madh njerëzish përkthehet në ide dhe teknologji më produktive, më shumë prodhim për frymë dhe një kapacitet më i lartë për të mbështetur popullata më të mëdha. Më tej, Kremer-i tregon se si tokat e izoluara që ishin më të populluara dëshmuan rritje dhe përparim më të shpejtë ekonomik, sesa ato që ishin më pak të populluara.

Është e papërshtatshme t'i quash lëndët e para si burime, sepse njerëzit nuk janë konsumatorë pasivë të manës që vjen nga qielli. Lëndët e para janë gjithmonë produkt i punës dhe zgjuarsisë njerëzore dhe kështu njerëzit janë burimi përfundimtar, sepse koha, përpjekja dhe zgjuarsia njerëzore gjithmonë mund të përdoren për të prodhuar më shumë.

Dilema e përjetshme, lidhur me kohën, me të cilën njerëzit gji-thmonë janë dashur të përballen, ka të bëjë me mënyrën se si ta ruajnë në të ardhmen vlerën që prodhojnë gjatë kohës. Ndërsa koha njerëzore është e fundme, gjithçka tjetër është praktikisht e pafundme; potencialisht ajo mund të prodhohet në sasi gjithnjë e më të mëdha, me kusht që një kohë më e madhe t'i kushtohet asaj. Cilindo objekt që njerëzit do të zgjidhnin si rezervë valutore, vlera e tij do të ngrihej; për shkak se gjithnjë mund të prodhohet më shumë nga ky objekt, të tjerët do të prodhonin më shumë nga objekti për të marrë vlerën e ruajtur në të. Banorët e Yap-it u përballën me O'Keefe-n që solli eksplozivë dhe anije të përparuara për të gërmuar më shumë gurë Rai për ta dhe për të marrë vlerën e ruajtur në gurët ekzistues. Afrikanët patën europianë që sillnin anije plot rruaza për të marrë vlerën e ruajtur në rruazat e tyre. Çdo metal tjetër, përveç arit që u përdor si mjet monetar, u mbiprodhua derisa çmimi i tij ra. Ekonomitë moderne kanë bankat qendrore kejnsiane që gjithmonë pretendojnë se luftojnë inflacionin, ndërsa gradualisht gërryejnë vlerën e parave të tyre, siç diskutohet në Kapitullin [10](#ch010.xhtml#ch04). Kur amerikanët filluan të përdorin shtëpitë e tyre si një mjet për kursime, oferta e shtëpive u rrit aq shumë sa çmimi i tyre ra. Ndërsa inflacioni monetar përparon, numri i madh i flluskave mund të kuptohet si baste spekulative rreth mënyrave për të gjetur një rezervë të dobishme vlere. Vetëm ari i është afruar zgjidhjes së këtij problemi, falë kimisë që e bën të pamundur për këdo që të fryjë ofertën e tij dhe kjo rezultoi në një nga epokat më të lavdishme të historisë njerëzore. Por lëvizja drejt kontrollit qeveritar të arit shpejt e kufizoi rolin e tij monetar, duke e zëvendësuar atë me para të lëshuara nga qeveria, bilanci i të cilave ka qenë i zymtë.

Kjo hedh dritë mbi një aspekt mahnitës të arritjes teknike që solli bitcoin-i. Për herë të parë, njerëzimi i drejtohet një malli, oferta e të cilit është rreptësisht e kufizuar. Pavarësisht se sa njerëz e përdorin rrjetin, sa rritet vlera e tij dhe sa të përparuara janë pajisjet që përdoren për ta prodhuar atë, vetëm 21 milionë bitcoin-e mund të ekzistojnë si kufi i sipërm. Nuk ka asnjë mundësi teknike për të rritur sasinë në përballimin e rritjes së kërkesës. Nëse më shumë njerëz kërkojnë të mbajnë bitcoin-e, mënyra e vetme për të përmbushur kërkesën është përmes vlerësimit të ofertës ekzistuese. Për shkak se secili bitcoin është i ndashëm në 100 milionë satoshi, ka shumë hapësirë për rritjen e tij përmes përdorimit të njësive gjithnjë e më të vogla. Kjo krijon një lloj të ri të një mjeti të mirë dhe të përshtatshëm për të luajtur rolin e ruajtjes së vlerës.

![Rezervat totale botërore të mundshme të pjesëtuara nga prodhimi vjetor.](media/rId330.png){width="5.833333333333333in" height="2.138888888888889in"}

Figurën 14.2: Rezervat totale botërore të mundshme të pjesëtuara nga prodhimi vjetor.

Deri në shpikjen e bitcoin-it, të gjitha format e parave ishin të pakufizuara në sasinë e tyre dhe kësisoj të papërsosura në aftë-sinë për të ruajtur vlerën me kalimin e kohës. Oferta monetare e pandryshueshme e bitcoin-it e bën atë mjetin më të mirë për të ruajtur vlerën e prodhuar nga koha e kufizuar njerëzore, duke e bërë kështu, pa dyshim, rezervën më të mirë të vlerës që njerëzimi ka shpikur ndonjëherë. Për ta thënë ndryshe, bitcoin-i është mënyra më e lirë për të blerë të ardhmen, sepse ai është i vetmi mjet i garantuar që nuk do të zhvlerësohet, pa marrë parasysh sa rritet vlera e tij (Shih [Figurën 14.2](#ch015.xhtml#fig21)).

Në vitin 2018, vetëm nëntë vjet pas krijimit të tij, bitcoin-i është adoptuar tashmë nga miliona njerëz në të gjithë botën dhe shkalla e tij aktuale e rritjes së ofertës krahasohet me atë të rezervave valutore botërore. Sa i përket raportit të stokut mbi emetim, që diskutohet në Kapitullin [6](#ch007.xhtml#ch01), rezervat ekzistuese të bitcoin-it në vitin 2017 ishin rreth 25 herë më të mëdha se monedhat e reja të prodhuara në atë vit. Kjo është akoma më pak se gjysma e raportit për arin, por rreth vitit 2022, raporti stok-emetimin i bitcoin-it do ta kapërcejë atë të arit dhe deri në vitin 2025 ai do të jetë rreth dyfishi i arit dhe do të vazhdojë të rritet shpejt në të ardhmen; ndërsa raporti stok-emetim i arit do të qëndrojë afërsisht i njëjtë, duke pasur parasysh dinamikën e minierave të arit, që diskutohet në Kapitullin [8](#ch009.xhtml#ch03). Rreth vitit 2140 nuk do të ketë furnizim të ri me bitcoin-e dhe raporti i stokut ndaj emetimit do të bëhet i pafund, për herë të parë në historinë e ndonjë malli apo të mire ekonomike.

Një implikim i rëndësishëm i ofertës së reduktuar të bitcoin-it dhe shkallës së vazhdueshme të zvogëlimit me të cilën oferta rritet është krijimi i rezervës ekzistuese të bitcoin-it, shumë e madhe në krahasim me ofertën e re. Në këtë kuptim, prodhimi i bitcoin-it është i ngjashëm me nxjerrjen e arit, duke e bërë atë si një mjet monetar, ku relativisht më pak kohë dhe përpjekje do të shkojnë drejt sigurimit të sasive të reja të tij sesa në paratë e tjera, oferta e të cilave mund të rritet lehtësisht; përkundrazi, më shumë kohë dhe përpjekje do t'i kushtohen prodhimit të dobishëm ekonomik, i cili më pas mund të shkëmbehet me bitcoin. Ndërsa shpërblimi i bllokut të prodhimit bie, burimet e dedikuara për prodhimin e bitcoin-it do të paguhen kryesisht nga komisionet për të konfirmuar transaksionet sesa nga krijimi të parave të reja.

Për pjesën më të madhe të historisë njerëzore, disa objekte fizike u përdorën si rezervë vlere. Funksioni i ruajtjes së vlerës nuk kishte nevojë për një manifestim fizik, por, duke pasur një të tillë, e bënte më të vështirë rritjen e ofertës së rezervës valutore. Duke mos pasur asnjë prani fizike dhe duke qenë thjesht digjital, bitcoin-i është në gjendje të ofrojë një lloj të përsosur të skarcitetit. Asnjë material fizik i ndashëm dhe i transportueshëm nuk e kishte arritur këtë më parë. Bitcoin i lejon njerëzit të transportojnë vlerën digjitale pa ndonjë varësi nga bota fizike, e cila ndihmon që transfertat e shumave të mëdha në të gjithë botën të përfundojnë brenda pak minutash. Skarciteti i rreptë digjital i monedhave bitcoin kombinon elementet më të mira të mjeteve monetare fizike, pa pasur pengesa fizike për lëvizjen dhe transportimin e tyre. Bitcoin-i mund të pretendojë të jetë teknologjia më e mirë e shpikur ndonjëherë për kursim.

### Sovraniteti individual

Si forma e parë e *cash*-it digjital, vlera e parë dhe më e rëndësishme e bitcoin-it është që t'i japë kujtdo në botë qasje në paranë sovrane. Çdo person që zotëron bitcoin arrin një shkallë të lirisë ekonomike, e cila nuk ishte e mundur para shpikjes së saj. Zotëruesit e bitcoin-it mund të dërgojnë sasi të mëdha vlerash në të gjithë planetin pa qenë e nevojshme të kërkojnë lejen e askujt. Vlera e bitcoin-it nuk varet nga asgjë fizike në botë dhe kështu nuk mund të pengohet, shkatërrohet ose konfiskohet plotësisht nga ndonjë prej forcave fizike të botës politike ose kriminale. Rëndësia e kësaj shpikjeje për realitetet politike të shekullit njëzet e një është se, për herë të parë që nga shfaqja e shtetit modern, individët kanë një zgjidhje të qartë teknike për t'i shpëtuar ndikimit financiar të qeverive nën të cilat jetojnë. Çuditërisht, përshkrimi më i mirë i domethënies së kësaj teknologjie mund të gjendet në një libër të shkruar në vitin 1997, plot 12 vjet para krijimit të bitcoin-it, i cili parashikonte një monedhë digjitale shumë të ngjashme me bitcoin-in dhe ndikimin që do të kishte në transformimin e shoqërisë njerëzore.

Në librin *The Sovereign Individual*, James Davidson dhe William Rees‐Mogg argumentojnë se shteti modern, me ligjet e tij kufizuese, taksat e larta dhe anshmëritë totalitare, ka arritur në një nivel të shty-pjes së lirisë së qytetarëve të tij, të krahasuar me kohën e Kishës në Mesjetën Europiane dhe është po aq gati për përçarje mes popullatës së tij. Për shkak të ritualeve të rënda, barrës së taksimit, kontrollit të ushtruar mbi njerëzit, kostot e mbështetjes së Kishës u bënë të padurueshme për europianët, prandaj u shfaqën format e reja më produktive të organizimit politik dhe ekonomik për ta zëvendësuar atë dhe për ta bërë të parëndësishme. Ndërtimi i makinerive, shtypshkronjës, kapitalizmit dhe shtetit modern kombëtar lindi epokën e shoqërisë industriale dhe konceptet moderne të qytetarisë.

Pesëqind vjet më vonë, shoqëria industriale dhe shteti modern janë bërë shtypës, sklerotikë dhe të rëndë, ndërsa teknologjia e re konsumon fuqinë dhe ekzistencën e saj. Teza provokuese e librit është se "Mikroprocesorët do të përmbysin dhe shkatërrojnë shtetin-komb." Forma të reja të organizimit do të dalin nga teknologjia e informacionit, duke i hequr shtetit fuqinë për t'i detyruar qytetarët të paguajnë më shumë për shërbimet e padëshiruara. Revolucioni digjital do të shkatërrojë fuqinë e shtetit modern mbi qytetarët e tij, do të zvogëlojë rëndësinë e shtetit-komb si një njësi organizuese dhe do t'u japë individëve fuqi dhe sovranitet të paparë mbi jetën e tyre.

Ne tashmë mund ta shohim këtë proces duke u zhvilluar falë revolucionit telekomunikues. Nëse shtypshkronja i lejonte të varfrit në të gjithë botën të kishin njohuri që u ishin ndaluar dhe monopolizuar nga kishat, prapë ekzistonte kufizimi i prodhimit të librave fizikë, të cilët gjithmonë mund të konfiskoheshin, ndaloheshin ose digjeshin. Asnjë kërcënim i tillë nuk ndodh në botën kibernetike, ku, në fakt, është e mundur që çdokush të ketë qasje të lehtë në të gjitha njohuritë njerëzore pa qeveritë që të kenë mundësinë të ushtrojnë në mënyrë efektive kontrolle ose censurë.

Në mënyrë të ngjashme, informacioni po i lejon tregtinë dhe punësimin të prishin kufizimet dhe rregulloret e qeverisë, siç ilustrohet më së miri nga kompani të tilla si Uber dhe Airbnb, të cilat nuk kanë kërkuar leje nga qeveria për të prezantuar me sukses produktet e tyre dhe për të përmbysur format tradicionale të rregullimit dhe mbikë-qyrjes. Tashmë individët modernë mund të bëjnë transaksione me individë të tjerë që takojnë në internet përmes sistemeve të identitetit dhe të mbrojtjes të ndërtuara mbi pëlqimin dhe respektin e ndërsjellë, pa pasur nevojë të respektojnë rregulloret shtrënguese të qeverisë.

Shfaqja e formave të lira të telekomunikacionit në internet ka për-mbysur gjithashtu rëndësinë e vendndodhjes gjeografike për të ndjekur një profesion. Prodhuesit e shumë mallrave tani mund të zgjedhin të qëndrojnë kudo ku ata parapëlqejnë; nga ana tjetër produktet e punës së tyre, të cilat po bëhen gjithnjë e më informuese dhe jomateriale, mund të transferohen menjëherë në të gjithë botën. Rregulloret dhe taksat qeveritare po bëhen më pak të fuqishme, pasi individët mund të jetojnë ose punojnë atje ku është më e përshtatshme për ta dhe të kryejnë punën e tyre përmes telekomunikacionit.

Ndërsa gjithnjë e më shumë vlera e prodhimit ekonomik merr formën e mallrave të paprekshëm, vlera relative e tokës dhe mjeteve fizike të prodhimit bie, duke zvogëluar fitimet e mundshme të atyre që mund ta përvetësojnë atë me përdorimin e forcës. Kapitali pro-dhues mishërohet më shumë te vetë individët, duke e bërë kërcënimin nga përvetësimi i dhunshëm gjithnjë e më të zbrazët, pasi produ-ktiviteti i individëve lidhet pazgjidhshmërisht me pëlqimin e tyre. Kur prodhimtaria dhe mbijetesa e fshatarëve lidhej me tokën që ata nuk e zotëronin, kërcënimi i dhunës ishte efektiv për t'i bërë ata të ishin produktivë për të mirën e pronarit të tokës. Në mënyrë të ngjashme, mbështetja e madhe e shoqërisë industriale në kapitalin prodhues fizik dhe prodhimin e tij të prekshëm e bëri shpronësimin nga shteti relativisht të drejtpërdrejtë, siç ilustroi në mënyrë gjakatare shekulli XX. Por ndërsa kapacitetet mendore të individit bëhen forca kryesore prodhuese e shoqërisë, kërcënimi i dhunës bëhet shumë më pak i efektshëm. Njerëzit mund të lëvizin lehtësisht në juridiksione ku nuk janë të kërcënuar, ose mund të jenë produktivë përmes përdorimit të një kompjuteri, madje pa e ditur as qeveria se çfarë po prodhojnë.

Sidoqoftë, një pjesë e fundit mungonte në enigmën e digjitalizimit; transferimi i parave dhe i vlerës. Edhe pse teknologjia e informacionit ka penguar disi kontrollet, kufizimet gjeografike dhe qeveritare, pagesat vazhduan të mbikëqyreshin nga qeveritë dhe monopolet bankare të kontrolluara nga shteti. Si të gjitha monopolet e zbatuara nga qeveria, sistemi bankar ka arritur të kundërshtojë me sukses subjektiv futjen e inovacioneve dhe ndryshimeve që, pa dyshim, do të kishin përfituar nga konsumatorët. Ky ishte një monopol që u bë gjithnjë e më i rëndë me globalizimin e ekonomisë. Davidson dhe Rees‐Mogg kishin intuitën e jashtëzakonshme për të kuptuar paraprakisht formën që do të merrte rruga e arratisjes monetare digjitale: forma parash të siguruara në mënyrë kriptografike, të pavarura nga të gjitha kufizimet fizike që nuk mund të ndalohen ose konfiskohen nga autoritetet qeveritare. Ndonëse dukej si një parashikim i çuditshëm kur libri u shkrua, ai tani është një realitet i gjallë që përdoret nga miliona njerëz në të gjithë botën, megjithëse domethënia e tij nuk kuptohet gjerësisht.

Bitcoin-i dhe kriptografia në përgjithësi janë teknologji mbrojtëse, që të lejojnë të mbrosh pronësinë digjitale dhe informacionin me kosto shumë më të ulëta sesa ato që kërkohen për t'i sulmuar ato. Kjo e bën vjedhjen jashtëzakonisht të kushtueshme dhe të pasigurt, duke favorizuar kështu këdo që dëshiron të jetojë në paqe dhe pa agresion ndaj të tjerëve. Bitcoin-i është në gjendje të korrigjojë çekuilibrin e pushtetit që u shfaq gjatë shekullit të kaluar, kur qeveritë përvetësuan vlerën e parasë përmes bankave të tyre qendrore, duke i bërë kështu individët plotësisht të varur nga ato për mbijetesën dhe mirëqenien e tyre. Versioni historik i parave të shëndosha, ari, nuk i kishte këto përparësi. Qasja fizike e arit e bënte atë të prekshëm nga kontrolli i qeverisë. Fakti që ari nuk mund të lëvizej lehtë për të shlyer pagesa çoi në centralizimin e tij në bankat tregtare dhe bankat qendrore, duke e bërë më të lehtë konfiskimin. Nga ana tjetër, me bitcoin-in, verifikimi i transaksioneve është i parëndësishëm dhe pothuajse pa kosto, pasi çdokush mund të ketë qasje falas në librin e transaksioneve nga çdo pajisje e lidhur me Internet[^122]. Nëse shkallëzimi në masë i bitcoin-it mbetet një problem, zgjidhja e të cilit ka të ngjarë të kërkojë përdorimin e ndërmjetësve të palës së tretë, siç do ta shohim më vonë, ka aspekte të rëndësishme që do të çojnë në një situatë disi të ndryshme nga ajo e kleringut të shlyerjes së arit. Së pari, marrëdhëniet e palëve të treta në fund të fundit do të rregullohen nga një libër i arritshëm për publikun në mbarë botën, duke lejuar më shumë transparencë dhe auditim. Bitcoin i ofron individit modern mundësinë për të hequr dorë nga shtetet totalitare, manaxheriale, kejnsiane dhe socialiste. Ai është një ilaç i thjeshtë teknologjik i murtajës moderne qeveritare, e cila mbijeton duke shfrytëzuar individët produktivë që banojnë në territorin e tyre. Nëse bitcoin-i vazhdon të rritet për të kapur një pjesë më të madhe të pasurisë globale, kjo mund të detyrojë qeveritë të bëhen gjithnjë e më shumë një formë e organizimit vullnetar, që mund të mbledhë "taksa" vetëm vullnetarisht, domethënë, duke u ofruar subjekteve të saj shërbime që ata do të ishin të gatshëm të paguanin.

Vizioni politik i bitcoin-it mund të kuptohet përmes një shqyrtimi më të afërt të ideve të lëvizjes *cypherpunk* nga e cila lindi. Siç ka thënë Timothy May:

> Kombinimi i kriptografisë së fortë e të pathyeshme të çelësit publik dhe bashkësive virtuale të rrjetit në hapësirën kibernetike do të prodhojë ndryshime interesante dhe të thella në natyrën e sistemeve ekonomike dhe sociale. Anarkia kriptografike është përfundimi kibe-rnetik i anarko-kapitalizmit, duke kapërcyer kufijtë ko-mbëtarë dhe duke u dhënë liri individëve për të kontraktuar në mënyrë konsensuale çdo marrëveshje ekonomike që ata dëshirojnë... Anarkia kriptografike po çliron individin nga detyrimet shtrënguese të fqinjëve të tyre -- për të cilët është i padukshëm në Internet-- ose të qeverisë. Për liridashësit, kriptoja e fortë siguron mjetet me të cilat qeveria mund të shmanget.[^123]

Vizioni i anarko-kapitalizmit që May përshkruan është filozofia politike e zhvilluar nga ekonomisti amerikan i shkollës austriake, Murray Rothbard. Në librin *The Ethics of Liberty* Rothbard shpjegon anarko-kapitalizmin libertarian si implikimi i vetëm logjikisht koherent i idesë së vullnetit të lirë dhe vetëpronësisë:

> Nga ana tjetër, merrni parasysh statusin universal të etikës së lirisë dhe të së drejtës natyrore të individit dhe të mirat që rrjedhin nga kjo etikë. Në fakt, për çdo individ, në çdo kohë ose vend, këto rregulla themelore mund të zbatohen: pronësia e vetvetes, pronësia e burimeve të papërdorura më parë që ka përvetësuar dhe transformuar; pronësia e të gjithë titujve që rrjedhin nga ajo pronësi - përmes shkëmbimeve ose dhuratave vullnetare. Këto rregulla - të cilat ne mund t'i quajmë "rregullat e pronësisë natyrore" - mund të zbatohen qartë dhe një pronësi e tillë mund të mbrohet, pavarësisht nga koha ose vendi dhe pavarësisht nga arritjet ekonomike të një shoqërie. Është e pamundur që çdo sistem tjetër shoqëror të përcaktohet si një ligj universal natyral; sepse, nëse ka ndonjë dominim shtrëngues nga një person ose grup mbi një tjetër (dhe çdo dominim karakterizohet nga një hegjemoni e tillë), atëherë është e pamundur të zbatohet i njëjti rregull për të gjithë; vetëm një botë pa sundimtarë, thjesht me liridashës, mund të përmbushë kërkesat e të drejtave natyrore dhe ligjin e natyrës, ose më e rëndësishmja, mund të përmbushë kushtet e një etike universale për të gjithë njerëzimin.[^124]

Parimi i mosagresionit është themeli i anarko-kapitalizmit të Rothbard-it. Sipas këtij parimi, çdo sulm, pra agresion, i kryer qoftë nga qeveria apo nga individi, nuk mund të ketë justifikim moral. Bitcoin-i, duke qenë plotësisht vullnetar dhe paqësor, ofron infrastru-kturën monetare për një botë të ndërtuar thjesht mbi bashkëpunimin vullnetar. Përkundër përshkrimeve të njohura të anarkistëve si rrugaçë të dhunshëm me kapuçë, lloji e anarkizmit të bitcoin-it është plotësisht paqësor, duke u siguruar individëve mjetet e nevojshme për t'u çliruar nga kontrolli i qeverisë dhe inflacioni. Ai nuk kërkon t'i imponohet askujt; nëse rritet dhe ka sukses, do të jetë për meritat e veta si një teknologji paqësore neutrale që rregullon përdorimin dhe shkëmbimin e parave, e jo duke u detyruar me forcë te të tjerët.

Në një të ardhme të parashikueshme, pasi është ende në një nivel shumë të ulët të adoptimit të përgjithshëm, bitcoin-i ofron një mundësi me kosto efektive për njerëzit që kanë nevojë të kapërcejnë kufizimet e qeverisë në sektorin bankar, si dhe për të kursyer pasuri në një depo likuide që ruan vlerën e nuk i nënshtrohet inflacionit qeveritar. Nëse do të miratohej gjerësisht, kostoja e transaksioneve në rrjetin bitcoin ka të ngjarë të rritet në mënyrë të konsiderueshme, siç u diskutua më sipër në seksionin për shkallëzimin në masë të gjerë, duke e bërë shumë të kushtueshme kryerjen e pagesave rezistente ndaj censurës. Megjithatë, edhe në situatë të tillë, adoptimi i gjerë i bitcoin-it do të ketë një efekt pozitiv shumë më të madh në lirinë e individit, duke zvogëluar aftësinë e qeverisë për të financuar funksionimin e saj përmes inflacionit. Ishin pikërisht paratë qeveritare në shekullin e njëzetë ato që lejuan lindjen e një shteti manaxherial shumë ndërhyrës, me prirje totalitare dhe autoritare. Në një shoqëri të bazuar në para të forta, imponimet qeveritare që nuk janë produktive ekonomikisht nuk ka gjasa të mbijetojnë për shumë kohë, pasi ka pak nxitje për të vazhduar financimin e tyre.

### Kleringu ndërkombëtar dhe në Internet

Tradicionalisht, ari ka qenë mjeti kryesor për shlyerjen e pagesave dhe ruajtjen e vlerës në të gjithë botën. Ai e fitoi këtë status për shkak të pamundësisë së ndonjë pale për të zgjeruar ofertën e saj në ndonjë sasi të konsiderueshme. Ai e fitoi vlerën e tij në tregun e lirë dhe jo si përgjegjësi e askujt tjetër. Në shekullin e nëntëmbëdhjetë, me zgje-rimin e fushës së komunikimit dhe të transportit, që kërkonin nevojën për transaksione financiare në distanca më të gjata, ari u zhvendos nga duart e njerëzve në thesaret e bankave dhe, përfundimisht, në bankat qendrore. Nën një standard ari, njerëzit mbanin fatura letre të mbështetura në ar ose shkruanin çeqe që shlyheshin pa u dashur të lëviznin fizikisht arin, duke përmirësuar jashtëzakonisht shpejtësinë dhe efikasitetin e tregtisë globale.

Siç diskutohet në Kapitullin [11](#ch012.xhtml#ch06), kur qeveritë konfiskuan arin dhe emetuan paratë e tyre, u bë e pamundur që marrëveshjet globale midis individëve dhe bankave të bëheshin me ar; në vend të kësaj, ato u kryen me monedha kombëtare që luhateshin në vlerë, duke krijuar probleme të konsiderueshme për tregtinë ndërkombëtare. Shpikja e bitcoin-it ka krijuar, nga themeli, një mekanizëm të ri alternativ të pavarur për shlyerje transfertash ndërkombëtare, i cili nuk mbështetet te ndonjë ndërmjetës dhe mund të funksionojë plotësisht i ndarë nga infrastruktura ekzistuese financiare.

Aftësia e çdo individi për të drejtuar një nyje bitcoin-i, për të dërguar paratë e tij pa i marrë leje askujt dhe pa pasur nevojë të ekspozojë identitetin e tij, është një ndryshim i rëndësishëm midis arit dhe bitcoin-it. Bitcoin-i nuk ka pse të ruhet në kompjuter; çelësi privat i portofolit të bitcoin-it për një person është një varg karakteresh ose një varg fjalësh që ai duhet të mbajë mend. Është shumë më e lehtë të lëvizësh me një çelës privat bitcoin-i sesa me një grumbull ari dhe po aq e lehtë ta dërgosh bitcoin në të gjithë botën pa rrezikuar që ai të vidhet ose konfiskohet. Ndërsa qeveritë konfiskuan kursimet e arit të njerëzve, duke i detyruar të tregtonin me para që supozohej se mbështeteshin nga ari, përdoruesit e bitcoin-it janë në gjendje të mbajnë pjesën më të madhe të kursimeve të tyre larg nga duart e qeverisë dhe të përdorin vetëm shuma më të vogla për të bërë transaksione përmes ndërmjetësve. Vetë natyra e teknologjisë së bitcoin-it i vë qeveritë në një disavantazh serioz, krahasuar me të gjitha format e tjera të parave, duke e bërë kështu konfiskimin shumë më të vështirë.

Për më tepër, aftësia e zotëruesve të bitcoin-it për të ndjekur të gjitha lëvizjet në ditarin publik të tij e bën jashtëzakonisht jopraktike për çdo autoritet që të luajë rolin e një huazuesi për bankat që merren me bitcoin. Edhe në kohën e lulëzimit të standardit ndërkombëtar të arit, paraja mund të konvertohej në ar, megjithatë bankat qendrore rrallëherë kishin mjaftueshëm ar për të mbuluar të gjithë ofertën e monedhës që ata futën në treg; me fjalë të tjera, ata kishin një diferencë të mirë operative për të mbështetur sistemin bankar. Kjo është shumë më e vështirë për t'u përmbushur me bitcoin, i cili fut sigurinë digjitale kriptografike në kontabilitet dhe mund të ndihmojë në ekspozimin e bankave që angazhohen në sistemin e rezervës së pjesshme. Përdorimi i ardhshëm i bitcoin-it për pagesa të vogla me gjasë nuk do të kryhet në ditarin kryesor të shpërndarë, siç shpjegohet në diskutimin për shkallëzimin në masë të bitcoin-it në Kapitullin [15](#ch016.xhtml#ch10), por mund të kryhet përmes shtresave të dyta. Bitcoin-i mund të shihet si një sistem i ri në zhvillim për transaksionet në internet, ku një lloj operatorësh, i ngjashëm me atë që bënë bankat komerciale mund t'u lëshonin përdoruesve tokena (monedha) të mbështetura në bitcoin, duke e mbajtur grumbullin e tyre të bitcoin-eve në portofola të caktuar të sigurisë së lartë, ku secili individ do të jetë në gjendje të kontrollojë në kohë reale asetet e ndërmjetësuesit dhe të verifikojë, përmes sistemeve të vlefshmërisë së reputacionit në internet, se nuk ka ndonjë rritje të pahijshme në ofertën e parave që qarkullon. Kjo do të lejojë që një numër i pafund transaksionesh të kryhen në internet pa qenë e nevojshme të paguhen tarifat e larta të transaksioneve për tansfertat në rrjet.

Ndërsa bitcoin-i vazhdon të evoluojë në një rrjet me një vlerë gjithnjë e më të lartë tregu, por me kosto po aq të larta përdorimi, ai gjithnjë e më shumë i ngjan një monedhe rezervë sesa një monedhe për shkëmbimet dhe transaksionet ditore. Edhe në kohën kur shkruhen këta rreshta, me bitcoin-in në një nivel relativisht të ulët të adoptimit publik, shumica e transaksioneve nuk regjistrohen në ditarin publik, por ndodhin në bursa dhe lloje të ndryshme të platformave online që tregtojnë bitcoin, siç janë lojërat e fatit dhe faqet e kazinove. Këto biznese u kreditojnë ose debitojnë bitcoin klientëve në regjistrat e tyre të brendshëm, duke bërë transaksione në rrjetin bitcoin vetëm kur klientët depozitojnë ose tërheqin fonde.

Duke qenë një para digjitale, përparësia krahasuese e bitcoin-it mund të mos qëndrojë aq shumë në zëvendësimin e pagesave me para në dorë; përkundrazi, në lejimin e kryerjes së pagesave me para në distanca të gjata. Pagesat fizike, për shuma të vogla, mund të kryhen në një larmi opsionesh: para fizike, karta krediti, çeqe bankare, etj. Teknologjia moderne tashmë ka prezantuar një gamë të gjerë opsio-nesh për shlyerjen e pagesave në shkallë të vogël me kosto shumë të ulët. Me gjasë përparësia e bitcoin-it nuk qëndron në konkurrencën ndaj pagesave për shuma të vogla dhe në distanca të shkurtra; përku-ndrazi, përparësia e bitcoin-it është finalizimi i shlyerjes së parasë *cash* në botën digjitale, duke krijuar metodën më të shpejtë për shlyerjen përfundimtare të pagesave të mëdha në distanca të gjata përtej kufijve kombëtarë. Pikërisht duke u krahasuar me këto pagesa përparësitë e bitcoin-it duken më domethënëse. Ekzistojnë vetëm disa monedha që pranohen për pagesa në të gjithë botën, përkatësisht dollari amerikan, euro, ari dhe të drejtat speciale të tërheqjes së FMN-së. Shumica dërrmuese e pagesave ndërkombëtare shprehen në njërën nga këto monedha, ndërsa vetëm një përqindje e vogël ndahet nga monedhat e tjera kryesore. Dërgimi i disa monedhave ndërkombëtarisht me vlerë disa mijë dollarë zakonisht kushton dhjetëra dollarë, zgjat disa ditë dhe u nënshtrohet kontrolleve invazive dhe parandaluese nga institucionet financiare. Kostoja e lartë e këtyre transaksioneve qëndron kryesisht në paqëndrueshmërinë e monedhave tregtare dhe në vështirësitë e shlyerjes midis institucioneve në vende të ndryshme, gjë që kërkon përdorimin e niveleve të ndryshme të ndërmjetësimit.

Në më pak se dhjetë vjet ekzistencë, bitcoin-i tashmë ka arritur një nivel të konsiderueshëm të likuiditetit global, duke lejuar pagesa ndërkombëtare me çmime që aktualisht janë shumë më të ulëta se transferimet ekzistuese ndërkombëtare. Kjo nuk do të thotë që bitcoin-i do të zëvendësojë shërbimet ndërkombëtare të transferimit të parave, por thjesht nënvizon potencialin e tij për likuiditetin ndërkombëtar. Për më tepër, vëllimi i këtyre flukseve ndërkombëtare është shumë më i madh nga çfarë mund të trajtojë rrjeti i bitcoin-it dhe, nëse më shumë pagesa të tilla do të lëvizin në bitcoin, tarifat do të rriteshin në përputhje me rrethanat për të kufizuar ngarkesën e rrjetit. Sidoqoftë, kjo gjithashtu nuk është premisë për rënien e bitcoin-it, aftësitë e të cilit nuk janë të kufizuara në dërgimin e këtyre pagesave individuale.

Bitcoin-i është një para që nuk mbart riskun e palës tjetër në transaksion dhe rrjeti i tij mund të ofrojë shlyerjen përfundimtare të pagesave me vëllim të madh brenda disa minutash. Bitcoin-i mund të kuptohet më së miri si një sistem në konkurrencë me ato që përdoren midis bankave qendrore dhe institucioneve të mëdha financiare, në lidhje me të cilat ofron përparësinë e të pasurit një regjistër të verifikueshëm transaksionesh, sigurinë kriptografike dhe mungesën e ndërmjetësve potencialisht të prekshëm. Përdorimi i monedhave kryesore kombëtare (USD, Euro) për shlyerjen e pagesave përfshin rrezikun e luhatjes së kursit të këmbimit të këtyre monedhave dhe kërkon besim në disa shtresa të ndërmjetësimit ekzistues. Shlyerjet midis bankave qendrore dhe institucioneve të mëdha financiare kërkojnë ditë, nganjëherë disa javë, për t'u regjistruar, kohë gjatë së cilës secila palë është e ekspozuar ndaj rrezikut të konsiderueshëm të kursit të këmbimit dhe të palës tjetër të transaksionit. Ari është i vetmi mjet monetar tradicional që nuk është përgjegjësi e dikujt dhe është i sigurt nga rreziqet që mbart pala tjetër, por lëvizja e arit është një detyrë operacionale jashtëzakonisht e kushtueshme, e mbushur me rreziqe të tjera.

Duke mos pasur asnjë rrezik nga pala tjetër e transaksionit dhe duke mos u mbështetur në ndonjë palë të tretë, bitcoin-i është i përshta-tshëm për të luajtur të njëjtin rol që luajti ari gjatë standardit të arit. Është një para neutrale për një sistem ndërkombëtar që nuk i jep asnjë vendi "privilegjin e tepruar" të emetimit të rezervës valutore globale dhe nuk varet nga performanca ekonomike e këtij vendi. Me një çmim që në asnjë mënyrë nuk ndikohet nga vëllimi i tregtisë ndërkufitare, ai shmang të gjitha problemet që lidhen me kurset e këmbimit që pllakosën shekullin XX. Për më tepër, shlyerja e transfertave në bitcoin nuk mbështetet në asnjë palë tjetër dhe nuk kërkon që ndonjë bankë e vetme të jetë arbitri *de facto* i sistemit; kjo e bën atë ideal për një rrjet dypalësh në përmasa globale, sesa për një rend global të centralizuar hegjemonik. Rrjeti bitcoin bazohet në një formë parash, oferta e së cilës nuk mund të fryhet nga asnjë bankë anëtare, duke e bërë atë një propozim më tërheqës të vlerës së monedhës sesa monedhat kombëtare, krijimi i të cilave ishte pikërisht që oferta e tyre të mund të rritej për të financuar qeveritë.

Kapaciteti i bitcoin-it për të trajtuar transaksionet është shumë më i lartë sesa do t'i duhej numrit aktual të bankave qendrore, edhe nëse ato rregullojnë llogaritë e tyre çdo ditë. Kapaciteti aktual i bitcoin-it me rreth 350,000 transaksione në ditë mund të lejojë një rrjet global me 850 banka që secila të ketë një transaksion ditor me çdo bankë tjetër në rrjet. (Numri i lidhjeve unike në një rrjet është i barabartë me *n* (n -- 1) / 2, ku *n* është numri i nyjave.)

Një rrjet global me 850 banka qendrore mund të kryejë shlyerjen përfundimtare ditore mes njëra-tjetrës përmes rrjetit bitcoin. Nëse secila bankë qendrore u shërben rreth 10 milionë klientëve, ky rrjet do të mbulonte të gjithë popullsinë e botës. Ky skenar do të konsiderohet si rasti më i keq në të cilin kapaciteti i bitcoin-it nuk rritet në asnjë mënyrë. Siç do të diskutohet në kapitullin tjetër, ka disa mënyra në të cilat kapaciteti mund të rritet edhe pa ndryshuar arkitekturën e bitcoin-it në një mënyrë që është e papajtueshme me versionin origjinal, duke lejuar potencialisht një shlyerje ditore midis disa mijëra bankave.

Në një botë ku asnjë qeveri nuk mund të krijojë më shumë bitcoin-e, këto banka qendrore bitcoin-i do të konkurronin lirisht me njëra-tjetrën për të ofruar instrumentet monetare dhe të pagesave fizike e digjitale të mbështetura nga bitcoin-i. Pa një huadhënës të mundësisë së fundit, sistemi i rezervës fraksionale bëhet një marrëdhënie jashtëzakonisht e rrezikshme; pra, besimi im do të ishte që bankat e vetme që do të mbijetojnë në planin afatgjatë do të ishin bankat që do ofrojnë instrumente financiare 100% të mbështetura nga bitcoin-i. Sidoqoftë, kjo është një çështje e diskutueshme midis ekonomistëve dhe vetëm koha do ta tregojë se kush do të ketë pasur të drejtë. Në secilin rast, këto banka do të shlyenin pagesat midis klientëve të tyre jashtë ditarit publik të bitcoin-it dhe më pas do të kryenin shlyerjen përfundimtare ditore mes tyre duke përdorur blockchain-in.

Ndërsa kjo pikëpamje e bitcoin-it mund të tingëllojë si një tradhti e vizionit origjinal të shkëmbimit të plotë dypalësh mes pjesëmarrësve, gjithsesi nuk është asgjë e re. Hal Finney, marrësi i transaksionit të parë bitcoin nga Nakamoto, shkroi këtë paragraf në forumin e bitcoin-it më vitin 2010:

> Në të vërtetë ka një arsye shumë të mirë për të imagji-nuar ekzistencën e bankave që mbështeten nga bitcoin-i, duke emetuar monedhën e tyre të parave digjitale, të konvertueshme në bitcoin. Vetë bitcoin-i nuk mund të përballojë verifikimin e çdo transferte financiare në botë dhe ta përfshijë atë në ditarin e tij publik. Mbështetjet e nivelit të dytë janë të nevojshme për të vepruar si sisteme pagese më të lehta dhe më të efektshme. Po kështu, koha e nevojshme për të verifikuar transaksionet bitcoin do të ishte jopraktike për blerjet me vlerë të mesme dhe të madhe.
>
> Bankat e mbështetura në bitcoin do të zgjidhin këto pro-bleme. Ato do të mund të funksionojnë ashtu siç kanë funksionuar përpara shtetëzimit të monedhës. Mund të kenë politika të ndryshme, disa më agresive, disa më konservatore. Disa do të praktikojnë rezervë fraksionale, ndërsa disa të tjera do mund të mbështeten 100% në bitcoin. Normat e interesit do të ndryshojnë. Paraja nga disa banka mund të tregtohet me një zbritje nga bankat e tjera.
>
> George Selgin ka përpunuar teorinë e konkurrencës së lirë mes bankave në detaje dhe argumenton se një sistem i tillë do të ishte i qëndrueshëm, rezistent ndaj inflacionit dhe vetërregullues.
>
> Unë besoj se ky do të jetë fati përfundimtar i bitcoin-it, të jetë "para me fuqi të lartë" që shërben si një valutë rezervë për bankat që lëshojnë paratë e tyre digjitale. Shumica e transaksioneve me bitcoin do të ndodhin midis bankave, për të shlyer transfertat neto. Transaksionet me bitcoin nga individë privatë do të jenë po aq të rralla sa edhe blerjet e bëra me bitcoin sot.[^125]

Numri i transaksioneve në një ekonomi bitcoin-i mund të jetë aq i madh sa është sot, por shlyerja e këtyre transaksioneve nuk do të ndodhë në rrjetin e bitcoin-it, pandryshueshmëria dhe besueshmëria e të cilit është shumë e vlefshme për pagesat individuale të konsumatorit. Çfarëdo qofshin kufizimet e sistemeve aktuale të pagesave, ato do të përfitojnë jashtëzakonisht nga futja e konkurrencës së tregut të lirë në fushën e bankave dhe pagesave, një nga industritë më sklerotike në ekonominë moderne botërore, sepse kontrollohet nga qeveritë që krijojnë paratë me të cilat drejtohen.

Nëse bitcoin-i vazhdon të rritet në vlerë dhe të përdoret nga një numër në rritje i institucioneve financiare, ai do të bëhet një monedhë rezervë për një formë të re të bankës qendrore. Këto banka qendrore mund të veprojnë kryesisht në botën digjitale ose fizike, por ia vlen të merret parasysh nëse bankat qendrore kombëtare duhet të plotësojnë rezervat e tyre me bitcoin. Në sistemin aktual global monetar, bankat qendrore kombëtare mbajnë rezerva kryesisht në dollarë amerikanë, euro, paundë britanikë, SDR-në e FMN-së dhe ar. Këto valuta rezervë përdoren për të shlyer llogaritë midis bankave qendrore dhe për të mbrojtur vlerën e tregut të monedhave të tyre lokale. Nëse çmimi i bitcoin-it do të vazhdojë të rritet në të njëjtën mënyrë që ka përjetuar gjatë viteve të fundit, ka të ngjarë që ai të tërheqë vëmendjen e bankave qendrore me një vështrim për të ardhmen.

Nëse bitcoin-i vazhdon të vlerësohet në mënyrë të konsiderueshme, ai do t'i sigurojë bankës qendrore më shumë fleksibilitet me politikën e tyre monetare dhe shlyerjen e llogarisë ndërkombëtare. Por ndoshta për bankat qendrore arsyeja e vërtetë për të vendosur bitcoin-in në rezervë do të ishte si siguri nga skenari i mundshëm i suksesit të tij. Duke qenë se oferta e bitcoin-it është rreptësisht e kufizuar, mund të jetë diçka e mençur që një bankë qendrore të shpenzojë një sasi të vogël vlere, duke përvetësuar një pjesë të vogël të ofertës së bitcoin-it sot në rast se vlerësohet ndjeshëm në të ardhmen. Nëse çmimi i bitcoin-it vazhdon të rritet, atëherë vlera e tregut e valutave rezervë të bankës qendrore do të ulet në krahasim me bitcoin-in, duke e vendosur atë në një disavantazh, kur të vendosë të blejë rezerva.

Tani për tani, bitcoin-i konsiderohet ende si një eksperiment i çuditshëm i Internetit; megjithatë, ndërsa vazhdon të mbijetojë dhe të vlerësohet me kalimin e kohës, ai do të fillojë të tërheqë vëmendjen e vërtetë nga individë me pasuri të lartë, investitorë institucionalë dhe më pas, ndoshta, nga bankat qendrore. Atëherë kur bankat qendrore fillojnë të marrin në konsideratë përdorimin e tij është pika kur të gjithë janë të angazhuar në largimin nga bankat drejt bitcoin-it. Banka e parë qendrore që do të blejë bitcoin-e do të lajmërojë kështu pjesën tjetër të bankave qendrore, duke nxitur shumë prej tyre që të bëjnë të njëjtën gjë. Blerja e parë e bankës qendrore ka të ngjarë të rrisë ndjeshëm çmimin e bitcoin-it, duke e bërë atë progresivisht më të shtrenjtë për blerjet e mëvonshme. Një mënyrë veprimi e mençur në këtë rast është që një bankë qendrore të blejë një pjesë të vogël bitcoin-esh. Nëse banka qendrore ka kapacitetin institucional për të blerë monedhën pa e njoftuar blerjen e saj, do të ishte një veprim edhe më i mençur, në mënyrë që të grumbullojë sa më shumë me çmime të ulëta.

Bitcoin-i mund të shërbejë gjithashtu si një aset rezervë i dobishëm për bankat qendrore që përballen me kufizime ndërkombëtare në operacionet e tyre bankare, ose janë të pakënaqura nga sistemi monetar global i dollarit. Mundësia e adoptimit të rezervave në bitcoin mund të jetë një mjet negocimi i vlefshëm për këto banka qendrore me autoritetet monetare të ShBA-së, të cilat ndoshta do të parapëlqenin të mos shihnin ndonjë braktisje ndaj sistemit aktual drejt bitcoin-it si një metodë shlyerje, sepse kjo më pas do t'i joshte edhe të tjerët të bashkoheshin.

Deri më tani bankat qendrore kanë mbajtur një qëndrim kryesisht shpërfillës ndaj bitcoin-it, megjithatë ky mund të jetë një luks që ata nuk mund ta përballojnë për një kohë të gjatë. Megjithëse bankierët qendrorë e kanë të vështirë ta besojnë, bitcoin-i është një konku-rrent i drejtpërdrejtë i linjës së tyre të biznesit, që është mbyllur nga konkurrenca e tregut për më shumë se një shekull. Bitcoin-i vë në dispozicion shlyerjen globale të pagesave për këdo me një kosto të reduktuar, duke zëvendësuar politikën monetare të drejtuar nga njeriu me algoritme superiore dhe krejtësisht të parashikueshme. Modeli modern i biznesit të bankës qendrore po prishet. Bankat qendrore tani nuk kanë asnjë mënyrë për të ndaluar konkurrencën thjesht duke miratuar ligje, siç kanë bërë gjithmonë. Ato tashmë duhet të përballen me një konkurrent digjital, i cili ka shumë të ngjarë të mos futet në ligjet e botës fizike. Nëse bankat qendrore kombëtare nuk përdorin shlyerjen e menjëhershme të bitcoin-it dhe politikën e tij të shëndoshë monetare, ato do ta linin derën hapur për pasanikët e rinj digjitalë, të gatshëm për të kapur gjithnjë e më shumë nga ky treg për një rezervë valutore dhe shlyerje pagesash ndërkombëtare.

Nëse bëjmë një paralele midis botës moderne dhe Romës së lashtë, duke vuajtur pasojat ekonomike të kolapsit monetar, me dollarin si aureusin tonë, atëherë Satoshi Nakamoto është Kostandini ynë, bitcoin-i është solidusi i tij dhe interneti është Kostandinopoja jonë. Bitcoin-i shërben si një barkë monetare shpëtimi për këdo që është i detyruar të kryejë transaksione dhe të kursejë duke përdorur monedha që zhvlerësohen vazhdimisht nga qeveritë. Bazuar në analizën e mësipërme, përparësia e vërtetë e bitcoin-it qëndron në të qenit një rezervë e besueshme afatgjatë e vlerës dhe një formë sovrane e parasë që lejon individët të kryejnë transaksione pa i dhënë llogari askujt. Përdorimet kryesore të bitcoin-it në të ardhmen e afërt do të vijnë nga këto përparësi konkurruese dhe jo nga aftësia e tij për të ofruar transaksione të lira kudo në botë.

### Njësia globale e llogarisë

Ky përdorim i bitcoin-it nuk ka të ngjarë të ndodhë së shpejti, por duke pasur parasysh vetitë unike të tij, është ende mjaft intrigues. Që nga fundi i epokës së standardit të arit, tregtia globale është pe-nguar nga prania e valutave, vlera relative e të cilave ndryshonte me kurset e këmbimit. Pamundësia e kryerjes së shkëmbimeve indirekte duke përdorur të njëjtin instrument monetar ka kërkuar që çdo shitje mbarëkombëtare të paraprihet nga blerja e monedhës së prodhuesit, duke rivendosur në mënyrë qesharake modelin e trambës në këmbim. Kjo ka ulur ndjeshëm aftësinë e njerëzve për të kryer llogaritjen ekonomike përtej kufijve dhe ka nxitur rritjen e industrisë masive të këmbimit valutor. Kjo industri prodhon pak vlerë, por ama përmirëson pasojat e tmerrshme të nacionalizmit monetar.

Standardi i arit ofronte një zgjidhje për këtë problem, përmes një forme të vetme parash, të pavarur nga kontrolli i çdo qeverie ose autoriteti të vetëm, që shërbente si standardi monetar në të gjithë botën. Çmimet mund të llogariten kundrejt arit dhe të shprehen në të, duke lehtësuar llogaritjen përtej kufijve. Sidoqoftë, grumbulli fizik i arit do të thoshte se ai duhej të centralizohej dhe zgjidhja duhej të kryhej midis bankave qendrore. Pasi ari u centralizua, qeveritë u joshën dhe u treguan të papërmbajtshme. Ato morën kontrollin e tij dhe përfundimisht e zëvendësuan atë me paratë fiat, ofertën e të cilave mund ta kontrollonin. Si rezultat, paratë e shëndosha u bënë të paqëndrueshme.

Nëse bitcoin-i mund të luajë potencialisht rolin e një njësie globale të llogarisë për tregtinë dhe aktivitetin ekonomik, mbetet ende një pyetje e hapur. Që kjo mundësi të konkretizohet, bitcoin-i do të duhet të adoptohet nga një numër jashtëzakonisht i madh njerëzish në botë, ndoshta edhe në mënyrë indirekte, përmes përdorimit të tij si një rezervë valutore. Gjithashtu mbetet për t'u parë nëse qëndrueshmëria e ofertës së bitcoin-it do të çonte në qëndrueshmëri në vlerë, pasi transaksionet ditore në të do të ishin margjinale në krahasim me sasitë e mbajtura. Duke qenë se bitcoin-i përbën më pak se 1% të ofertës globale të parave, transaksionet e mëdha individuale apo edhe variacione të vogla të kërkesës në të mund të kenë një ndikim të madh në çmim, duke shkaktuar lëkundje të mëdha të tij. Megjithatë, ky është një tipar i situatës aktuale në të cilën bitcoin-i ende përfaqëson një pjesë të vogël të pagesave, shlyerjeve globale dhe të ofertës së parave. Blerja e një monedhe bitcoin sot mund të konsiderohet një investim në rritjen e shpejtë të rrjetit dhe të monedhës si një rezervë valutore, sepse ajo është ende shumë e vogël dhe për këtë arsye është në gjendje të rritet shumë herë më tepër në madhësi dhe në vlerë, madje shumë shpejt. Nëse pjesa e tregut që bitcoin-i zë në ofertën globale të parave dhe transaksionet e shlyerjeve ndërkombëtare rriten ndaj tregut global, niveli i kërkesës për të do të bëhet shumë më i parashikueshëm dhe i qëndrueshëm, duke çuar në një stabilizim të vlerës së monedhës. Në mënyrë hipotetike, nëse bitcoin-i bëhet e vetmja para që përdoret në të gjithë botën, atëherë nuk do të ketë më hapësirë të madhe për rritje në vlerë. Në atë pikë, kërkesa për bitcoin do të jetë thjesht kërkesa për mbajtjen e parave likuide, ndërsa çdo aspekt tjetër spekulativ i investimeve, që shohim sot si mbizotërues, do të zhdukej. Në një situatë të tillë, vlera e bitcoin-it do të ndryshonte së bashku me preferencën kohore të të gjithë popullsisë së botës, ndërsa rritja e kërkesës për mbajtjen e bitcoin-it si një rezervë valutore, do të sillte një vlerësim të vogël të vlerës së saj.

Në planin afatgjatë, mungesa e ndonjë autoriteti që mund të kontrollojë ofertën e bitcoin-it, në vend që të kontribuojë në paqë-ndrueshmërinë e çmimit, do të ishte një faktor i fortë për ta ulur atë. Parashikueshmëria e ofertës, e kombinuar me rritjen e numrit të përdoruesve, mund të bëjë që luhatjet ditore të kërkesës të jenë faktorë më pak të rëndësishëm të çmimit, pasi aktorët e tregut do të jenë në gjendje të zbutin luhatjet e kërkesës dhe të ofertës, duke kontribuar më tej në qëndrueshmërinë e çmimeve.

Situata do të ishte e ngjashme me atë të arit, gjatë standardit të arit, siç ilustrohet në studimin e Jastram-it të referuar në Kapitullin [11](#ch012.xhtml#ch06). Për shekujt gjatë të cilëve ari u përdor si para, rritja e qëndrueshme dhe graduale e ofertës nënkuptonte që fuqia e tij blerëse nuk u rrit ose u ul ndjeshëm, duke e bërë atë një njësi të përsosur të llogarisë përmes hapësirës dhe kohës.

Sidoqoftë, ky skenar shpërfill një ndryshim thelbësor midis arit dhe bitcoin-it, domethënë se ari ka kërkesë të madhe dhe shumë elastike për përdorim në një mori aplikimesh industriale dhe zbukuruese. Karakteristikat e veçanta kimike të arit gjithmonë kanë siguruar një kërkesë shumë të lartë, pavarësisht nga roli i tij monetar. Edhe nëse kërkesa monetare për ar ndryshon me kalimin e kohës, një rënie e mundshme që do të ulte çmimin e tij do ta bënte industrinë e metaleve të gatshme të përdorte sasi të konsiderueshme të pakufizuara. Karakte-ristikat e arit e bëjnë atë zgjedhjen më të mirë për shumë aplikime, për të cilat zëvendësuesit inferiorë zgjidhen vetëm për shkak të çmimit të lartë të arit. Edhe në një skenar ku të gjitha bankat qendrore globale zbrazin të gjitha rezervat e tyre të arit duke ulur përkohësisht çmimin, ka të ngjarë që kërkesa industriale dhe ajo për bizhuteri të thithin të gjithë ofertën e tepërt. Rrallësia e arit në koren e tokës gjithmonë do të sigurojë një kosto më të lartë gërmimi në krahasim me materialet dhe metalet e tjera. Kjo veti ka qenë thelbësore në rritjen e arit si para, sepse siguroi një qëndrueshmëri relative të vlerës së tij me kalimin e kohës, pavarësisht nga ndryshimet globale në kërkesën monetare në të gjitha vendet që pranojnë ose refuzojnë standardin e arit. Nga ana tjetër, kjo qëndrueshmëri relative ka forcuar imazhin e arit si një mjet monetar, duke siguruar kërkesën për të. Kjo mund të kuptohet si arsyeja e vërtetë pse bankat qendrore nuk po shesin rezervat e tyre të arit, pavarësisht nga fakti që konvertueshmëria e valutave të tyre është pezulluar për gati një shekull. Nëqoftëse bankat qendrore do të shesin rezervat e tyre të arit, efekti neto do të ishte zhvendosja e arit në industri për t'u përdorur gjatë viteve të ardhshme, me një ndikim relativisht të ulët në çmim. Në këtë lloj tregtie, banka qendrore do të fitonte vetëm një monedhë fiat që mund ta shtypte vetë, duke hequr dorë nga një mjet që ndoshta do të vazhdojë të vlerësohet kundrejt këtyre monedhave.

Kërkesa ekuivalente jomonetare për bitcoin mund të kuptohet si kërkesa për monedha jo për t'u përdorur si rezervë valutore, por si një parakusht i domosdoshëm për përdorimin e rrjetit. Por, ndryshe nga kërkesa industriale për ar, e cila është plotësisht e pavarur nga kërkesa e saj monetare, kërkesa për bitcoin për të manaxhuar rrjetin është e lidhur në mënyrë të pazgjidhshme me kërkesën për të si një rezervë vlere. Kështu që, nuk mund të pritet të luajë një rol të rëndësishëm në përmirësimin e paqëndrueshmërisë së vlerës së tregut, pasi bitcoin-i po rritet në rolin e tij monetar.

Nga njëra anë, skarciteti i përkryer i bitcoin-it e bën atë një zgje-dhje shumë tërheqëse për një rezervë vlere, prandaj edhe një numër gjithnjë e në rritje i zotëruesve mund të tolerojë paqëndrueshmërinë për periudha të gjata kohore, nëse çmimi anon shumë për lart, siç ka qenë rasti deri më tani. Nga ana tjetër, vazhdimësia e paqëndrueshmërisë në vlerën e bitcoin-it do ta pengojë atë që të luajë rolin e një njësie llogarie, të paktën derisa të rritet në shumëfisha të vlerës aktuale të tij dhe në përqindjen e njerëzve në të gjithë botën që e mbajnë dhe e pranojnë atë.

Megjithatë, duke marrë parasysh që popullsia e sotme botërore ka jetuar në një botë të monedhave të paqëndrueshme fiat që luhaten kundër njëra-tjetrës, zotëruesit e bitcoin-it duhet të jenë shumë më tolerantë ndaj paqëndrueshmërisë së tij sesa brezat që janë rritur nën sigurinë e standardit të arit. Vetëm monedhat kryesore fiat kanë qenë të qëndrueshme në periudhën afatshkurtër, por zhvlerësimi në këtë plan është i dukshëm. Përkundrazi, ari ka ruajtur qëndrueshmëri afatgjatë, por është relativisht i paqëndrueshëm në periudhën afatshkurtër. Një paqëndrueshmëri e lartë në çmim e bitcoin-it nuk duket si një e metë fatale që do të parandalonte rritjen dhe adoptimin e tij, duke qenë se të gjitha alternativat e tjera janë gjithashtu relativisht të paqëndrueshme.

Pyetje të tilla nuk mund të marrin përgjigje përfundimtare në këtë pikë, vetëm bota reale do të tregojë se si do të zhvillohen këto dinamika. Statusi monetar është një produkt i shfaqur në mënyrë spontane nga veprimi njerëzor, jo një produkt racional i planifikimit njerëzor.[^126] Individët veprojnë nga interesi personal, ndërsa mundësitë teknologjike dhe realitetet ekonomike të ofertës dhe kërkesës formojnë rezultatet e veprimeve të tyre, duke u siguruar atyre nxitje për të vazhduar, përshtatur, ndryshuar, ose për të zbuluar dhe sjellë risi. Një rend monetar spontan del nga këto ndërveprime komplekse; nuk është diçka që jepet përmes debatit akademik, planifikimit racional ose dekretit qeveritar. Ajo që në teori mund të duket si një teknologji më e mirë për para, mund të mos ketë domosdoshmërisht sukses në praktikë. Paqëndrueshmëria e bitcoin-it mund të bëjë që shumë teoricienë monetarë sot ta heqin atë nga lista e mjeteve monetare, megjithatë teoritë e tyre monetare nuk mund të mbizotërojnë mbi rendin spontan që shfaqet në treg si rezultat i veprimeve njerëzore. Si një rezervë valutore, bitcoin-i mund të vazhdojë të tërheqë më shumë kërkesa për kursime, duke bërë që ai të vazhdojë të vlerësohet ndjeshëm në krahasim me të gjitha format e tjera të parave, derisa të bëhet zgjedhja kryesore për këdo që kërkon të paguhet në të.

Nëse do të arrinte një lloj qëndrueshmërie në vlerë, bitcoin-i do të bëhej një formë më e mirë parash se monedhat kombëtare për sa u përket shlyerjeve të pagesave globale, siç është rasti sot; në fakt, monedhat kombëtare luhaten në vlerë bazuar në faktorë të ndryshëm që lidhen kryesisht me kushtet ekonomike e politike, ndërsa miratimi i tyre në shkallë të gjerë si një monedhë globale rezervë përkthehet në një "privilegj të tepruar" për vendin që e lëshon atë. Një monedhë ndërkombëtare që përdoret për shlyerje duhet të jetë neutrale ndaj politikës monetare të vendeve të ndryshme, prandaj ari e luajti këtë rol me përsosmëri gjatë epokës së standardit ndërkombëtar të arit. Duke luajtur të njëjtin rol, bitcoin-i do të kishte gjithashtu përparësi ndaj arit, sepse lejon finalizimin e secilës pagesë brenda pak minutash dhe vërtetësia e transaksioneve mund të verifikohet në mënyrë të shpejtë nga çdokush me një lidhje interneti, praktikisht pa asnjë kosto. Nga ana tjetër, ari kërkon më shumë kohë për t'u transportuar dhe shlyerja e tij mbështetet në shkallë të ndryshme besimi te ndërmjetësit përgjegjës për zgjidhjen dhe transferimin e tij; për këto arsye, roli monetar i metalit në të ardhmen mund të kufizohet në transaksione të kryera personalisht, ndërsa ai i bitcoin-it mund të zgjerohet në rregulloret ndërkombëtare.

### Pyetje rreth bitcoin-it

P[asi] kemi shpjeguar bazat ekonomike të bitcoin-it në Kapitullin [13](#ch014.xhtml#ch08) dhe kemi diskutuar rastet e mundshme kryesore të përdorimit të tij në Kapitullin [14](#ch015.xhtml#ch09), ne do të rishikojmë këtu pyetjet më të shpeshta në lidhje me mënyrën se si funksionon bitcoin-i.

### A është prodhimi i bitcoin-it një shpërdorim energjie?

Kushdo që bashkohet në rrjetin bitcoin gjeneron një *adresë publike* dhe një *çelës privat*, që janë të ngjashëm me një adresë emaili dhe fjalëkalimin e saj: çdokush mund të dërgojë bitcoin në një adresë publike, ku për të hyrë dhe për të dërguar bitcoin nga portofoli i tij secili përdor çelësin e vet privat. Këto adresa mund të paraqiten në formatin e kodit *Quick Response* (QR).

Kur kryhet një transaksion, dërguesi e transmeton atë te të gjithë anëtarët e tjerë të rrjetit (nyjat), të cilët mund të verifikojnë se dërguesi ka bitcoin të mjaftueshëm për ta përmbushur këtë dërgesë dhe se ai nuk i ka shpenzuar këto monedha në një transaksion tjetër. Kur transaksioni vërtetohet nga shumica e fuqisë llogaritëse të rrjetit, ajo shënohet në librin e kryesor të ndarë midis nyjave, duke i lejuar të gjithë anëtarët të azhurnojnë bilancin përfundimtar të dy palëve të transaksionit. Megjithëse është e lehtë për çdo anëtar që të verifikojë vlefshmërinë e një transaksioni, një sistem shumice që cakton një votë për secilën nyjë do të ishte i prekshëm nga një *hacker* (pirat kompjuterik), duke krijuar shumë nyja për të votuar e për të vërtetuar transaksionet e tyre mashtruese. Mënyra e vetme në të cilën bitcoin-i mund të zgjidhë problemin e shpenzimeve të dyfishta pa pasur nevojë të mbështetet te një palë e tretë është të bazojë vlerësimin e transaksioneve në punën e bërë nga fuqia llogaritëse e anëtarëve të saj; me fjalë të tjera, duke përdorur sistemin e provës së punës (PoW).

Në thelb, prova e punës i vë anëtarët e rrjetit në garë për të zgji-dhur probleme matematikore që janë të vështira, zgjidhja e të cilave gjithsesi është e lehtë për t'u verifikuar. Të gjitha transaksionet që veri-fikohen në një interval dhjetë-minutësh transkriptohen dhe grupohen së bashku në një bllok. Nyjat konkurrojnë për të zgjidhur problemet matematikore PoW për një bllok transaksionesh dhe nyja e parë që gjen zgjidhjen e transmeton tek anëtarët e rrjetit, të cilët shumë shpejt mund të verifikojnë saktësinë e saj. Sapo shumica e nyjave të rrjetit verifikon vlefshmërinë e transaksioneve dhe provën e punës, emetohet një sasi e caktuar bitcoin-esh për të shpërblyer nyjën që ka zgjidhur saktë ekuacionin e provës së punës. Ky shpërblim njihet si *subvencioni i bllokut* të transaksioneve, ndërsa procesi i gjenerimit të monedhave të reja quhet *minim* ose prodhim; siç ndodh me arin, sasia e të cilit në qarkullim mund të rritet vetëm duke e nxjerrë atë nga një minierë; kjo është mënyra e vetme për të rritur sasinë e bitcoin-eve. Përveç subvencionit të bllokut, nyja që zgjidh siç duhet PoW gjithashtu merr *tarifat e transaksioneve* që dërguesit kanë përfshirë. Shuma e tarifave të transaksionit dhe subvencionit të bllokut quhet *shpërblimi i bllokut*.

Megjithëse zgjidhja e këtyre problemeve fillimisht mund të duket një përdorim i kotë i fuqisë procesorike dhe energjisë elektrike, prova e punës është thelbësore që bitcoin-i të funksionojë.[^127] Duke kërkuar shpenzimin e energjisë elektrike dhe fuqinë e përpunimit për të pro-dhuar bitcoin-e të reja, PoW është metoda e vetme që është zbuluar deri më tani për ta bërë prodhimin e një të mirë digjitale me të vërtetë të kushtueshëm, duke i dhënë asaj karakteristikat e një paraje të fortë. Siguria që gjetja e zgjidhjes së problemit matematikor kërkon sasi të mëdha të energjisë përpunuese dhe energjisë elektrike, krijon një nxitje shumë të fortë që nyjat të mos përfshijnë ndonjë transaksion të pavlefshëm në blloqet e tyre, në mënyrë që të mos humbin shpërblimin e bllokut. Duke qenë se është shumë më lirë të verifikosh vlefshmërinë e transaksioneve dhe provën e punës sesa të zgjidhësh PoW, nyjat që përpiqen të fusin transaksione të pavlefshme në një bllok janë pothuajse të dënuara të dështojnë dhe fuqia e tyre e shpenzuar për përpunim do të shkojë dëm.

Prandaj, PoW e bën koston e shkrimit të një blloku jashtëzakonisht të lartë dhe, në të njëjtën kohë, atë të verifikimit të vlefshmërisë së tij jashtëzakonisht të ulët, duke eliminuar pothuajse nxitjen për këdo për të krijuar transaksione të pavlefshme. Nëse dikush do të përpiqej ta bënte këtë, do të humbiste energjinë elektrike pa marrë shpërblimin e bllokut. Bitcoin-i mund të kuptohet si një teknologji që shndërron energjinë elektrike në regjistra të vërtetë e të pakontestueshëm përmes përdorimit të fuqisë informatike. Ata që shpenzojnë këtë energji ele-ktrike shpërblehen me monedhën bitcoin dhe kësisoj kanë një nxitje të fortë për të ruajtur integritetin e tyre. Falë krijimit të një nxitjeje të fortë ekonomike për ndershmëri, libri kryesor i bitcoin-it kurrë nuk ka pësuar ndonjë sulm të suksesshëm në drejtim të shpenzimeve të dyfishta për një transaksion të konfirmuar, duke provuar se është praktikisht i pakorruptueshëm. Ky integritet i librit kryesor të transa-ksioneve u arrit pa qenë e nevojshme të mbështetet në ndonjë palë të vetme të ndershme. Duke u mbështetur plotësisht në verifikimet, bitcoin-i dënon transaksionet mashtruese duke mos i shpërblyer për energjinë e harxhuar dhe shmang nevojën e besimit te çdokush për kryerjen e transaksioneve.

Që një sulmues të përpiqet të fusë transaksione mashtruese në librin e bitcoin-it, ai do të duhet të ketë shumicën e fuqisë totale përpunuese të rrjetit. Nyjat e ndershme që janë pjesë e rrjetit nuk do të kishin asnjë nxitje për ta bërë këtë, sepse kjo do të dëmtonte inte-gritetin e bitcoin-it dhe do të zhvlerësonte shpërblimet që ata marrin, duke humbur energjinë elektrike dhe burimet që kanë shpenzuar për të. Pra, shpresa e vetme e një sulmuesi do të ishte të mobilizonte një sasi të fuqisë përpunuese që përbën më shumë se 50% të rrjetit për të verifikuar mashtrimin e tij dhe për ta shkruar atë në ditarin e transaksioneve sikur të ishte e vlefshme. Një lëvizje e tillë mund të ishte e mundur në ditët e para të bitcoin-it, kur fuqia totale e përpunimit pas rrjetit ishte shumë e vogël. Megjithatë, duke pasur parasysh vlerën e parëndësishme ekonomike të rrjetit në atë kohë, një sulm i tillë nuk ndodhi. Ndërsa rrjeti vazhdon të rritet dhe shtimi i anëtarëve sjell rritje të fuqisë përpunuese, kostoja për të sulmuar rrjetin është rritur me të njëjtën shpejtësi.

Shpërblimi për nyjat që verifikojnë transaksionet ka provuar të jetë një përdorim fitimprurës i fuqisë përpunuese. Në janar të vitit 2017, fuqia e përpunimit prapa rrjetit bitcoin ishte ekuivalente me atë të 2 trilionë laptopëve, që është më shumë se dy milionë herë më e madhe se fuqia përpunuese e superkompjuterit më të madh në botë dhe mbi 200,000 herë më e madhe se 500 superkompjuterët më të fuqishëm së bashku. Duke monetarizuar drejtpërdrejt fuqinë e përpunimit, bitcoin-i është bërë rrjeti më i madh kompjuterik në botë me një qëllim të caktuar.

Kontribut i mëtejshëm në rritjen e fuqisë përpunuese ishte kalimi nga kompjuterët personalë në procesorë të specializuar, të ndërtuar për të optimizuar ekzekutimin e softuerit bitcoin, domethënë, verifikimin e transaksioneve dhe zgjidhjen e PoW. Këto Qarqe të Integruara Specifike të Aplikimit (ASIC) u prezantuan për herë të parë në vitin 2012 dhe krijimi i tyre ka bërë që shtimi i fuqisë përpunuese në rrjetin bitcoin të jetë më i efektshëm, sepse energjia elektrike nuk harxhohet më në procese të parëndësishme informatike që do të ishin të pranishme në njësitë kompjuterike të zakonshme. Një rrjet global i shpërndarë i prodhuesve të përkushtuar e të pavarur tani mbron integritetin e ditarit të bitcoin-it. Të gjithë këta minatorë nuk kanë ndonjë qëllim tjetër përveç verifikimit të transaksioneve dhe zgjidhjes së provave të punës. Nëse bitcoin-i dështon për ndonjë arsye, këto pajisje do të bëheshin të padobishme dhe investimet e pronarëve të tyre do të humbnin: kështu që, ata kanë një nxitje të fortë për të ruajtur ndershmërinë e rrjetit.

Kushdo që dëshiron të ndryshojë të dhënat e rrjetit, do të duhet të investojë qindra miliona, në mos miliarda dollarë, duke ndërtuar pajisje të reja ASIC. Edhe nëse dikush do të ketë sukses në ndryshimin e rekordit, vështirë se do të nxirrte ndonjë përfitim ekonomik prej tij, pasi, duke komprometuar rrjetin, me gjasë do të ulte vlerën e bitcoin-eve në zero. Me fjalë të tjera, për të shkatërruar bitcoin-in, një sulmues duhet të shpenzojë shuma tepër të mëdha parash pa marrë gjë në këmbim. Në fakt, edhe nëse një përpjekje e tillë do të kishte sukses, nyjat e ndershme në rrjet mund të kthehen në mënyrë efektive në regjistrin e transaksioneve para sulmit dhe të rifillojnë funksionimin prej aty. Prandaj, sulmuesi do të vazhdojë të pësojë kosto të konsiderueshme për të sulmuar konsensusin e nyjave të ndershme.

Në vitet e para, përdoruesit e bitcoin-it manaxhuan nyjat e tyre dhe i përdorën ato për të kryer transaksionet e tyre personale dhe për të verifikuar ato të të tjerëve, duke e bërë secilën nyjë një portofol dhe një verifikues/minator. Por me kalimin e kohës, këto funksione janë ndarë. Pajisjet ASIC tani janë të specializuara vetëm në verifikimin e transaksioneve për të marrë shpërblimin e bllokut (kjo është arsyeja pse ato zakonisht quhen minatorë). Operatorët e nyjave tani mund të gjenerojnë adresa të pakufizuara portofoli, duke i lejuar bizneset të ofrojnë portofola të përshtatshme për përdoruesit që mund të dë-rgojnë dhe marrin bitcoin pa qenë nevoja të zotërojnë një nyjë ose pa shpenzuar fuqi përpunuese për të verifikuar transaksionet. Kjo e ka larguar bitcoin-in nga koncepti fillestar për të qenë një rrjet i pastër dypalësh midis nyjave të njëjta, por rëndësia kryesore funksionale e natyrës së decentralizuar dhe të shpërndarë të rrjetit ka mbetur pa dyshim e paprekur; në fakt, një numër i madh i nyjave ende ekziston dhe funksionimi i rrjetit nuk mbështetet në asnjë palë të vetme. Më tej, minimi i specializuar ka lejuar rritjen e fuqisë përpunuese, në një madhësi të jashtëzakonshme sot.

Në fillim, rrjeti mund të ishte komprometuar dhe shkatërruar lehtësisht, por, duke pasur pak vlerë ekonomike, askush nuk u interesua. Me rritjen e vlerës ekonomike të ruajtur në rrjet, nxitja për sulm sigu-risht që është rritur, por kostoja e sulmit është rritur shumë më tepër, me rezultatin që, praktikisht, nuk është finalizuar asnjë sulm. Sidoqoftë, mbrojtja e vërtetë e rrjetit bitcoin në çdo moment të caktuar është se vlera e monedhave të tij varet tërësisht nga integriteti i rrjetit. Çdo sulm që ka sukses në ndryshimin e ditarit publik, në vjedhjen e monedhave ose shpenzimin e dyfishtë të tyre do të kishte vlerë të vogël për sulmuesin, pasi për të gjithë anëtarët e rrjetit do të bëhej e qartë se është e mundur të kompromentohet rrjeti, duke ulur ndjeshëm interesin për ta përdorur atë dhe për këtë arsye edhe kërkesën për bitcoin, duke bërë që çmimi të bjerë. Me fjalë të tjera, mbrojtja e rrjetit bitcoin nuk vjen vetëm nga kostoja e sulmit të tij, por edhe fakti që sulmi suksesshëm e bën plaçkën e sulmuesit të pavlefshme. Duke qenë një sistem tërësisht vullnetar, bitcoin-i mund të funksionojë vetëm nëse është i sinqertë, pasi ndryshe përdoruesit do ta braktisnin shumë lehtë atë.

Ajo që ka lejuar bitcoin-in të mbijetojë dhe të rritet në vlerë deri më sot është shpërndarja e fuqisë përpunuese dhe rezistenca e fortë e kodit për të ndryshuar, e kombinuar me rreptësinë e politikës monetare. Për njerëzit e rinj në bitcoin është e vështirë të kuptojnë se sa sfida logjistike dhe sigurie është dashur të kapërcejë bitcoin-i gjatë viteve për të arritur aty ku është sot. Duke pasur parasysh që interneti ka krijuar mundësi që *hacker*-at të sulmojnë të gjitha llojet e rrjeteve dhe faqeve të internetit qoftë për argëtim apo për fitim, rezultatet e bitcoin-it bëhen më befasuese. Shkeljet gjithnjë e më të shpeshta të sigurisë që ndodhin në rrjetet kompjuterike dhe serverët e postës elektronike në të gjithë botën ndodhin në kurriz të sistemeve që u ofrojnë sulmuesve të dhëna të vlefshme ose ndjekjen e qëllimeve politike. Nga ana tjetër, bitcoin-i përmban miliarda dollarë në vlerë, por vazhdon të veprojë në mënyrë të sigurt dhe të besueshme sepse u ndërtua, që nga dita e parë, për të vepruar në një mjedis shumë armiqësor, duke qenë objekt i sulmeve të pamëshirshme. Programuesit dhe *hacker*-at në të gjithë botën janë përpjekur ta shkatërrojnë atë duke përdorur të gjitha llojet e teknikave, megjithatë ai ka vazhduar të funksionojë në përputhje me specifikat me të cilat është projektuar.

### Jashtë kontrollit: përse askush nuk mund ta ndryshojë bitcoin-in

Qëndrueshmëria e bitcoin-it deri më tani nuk është kufizuar vetëm në zmbrapsjen e suksesshme të sulmeve; gjithashtu i ka rezistuar çdo përpjekjeje për ta ndryshuar atë ose karakteristikat e tij. Thelbi i vërtetë i pretendimit të Nakamotos dhe implikimet e tij nuk janë kuptuar ende plotësisht nga shumica e skeptikëve. Nëse monedha e bitcoin-it do të krahasohej me një bankë qendrore, ajo do të ishte banka qendrore më e pavarur në botë. Nëse do të krahasohej me një shtet, do të ishte kombi më sovran në botë. Sovraniteti i bitcoin-it rrjedh nga fakti se rregullat e tij të konsensusit veprojnë në mënyrë të tillë që e bëjnë atë shumë rezistent ndaj ndryshimeve të subjekteve individuale. Nuk është e tepruar të thuash se askush nuk e kontrollon bitcoin-in dhe se e vetmja mundësi që u jepet njerëzve është ta përdorin atë ashtu siç është, ose të mos e përdorin fare.

Kjo pandryshueshmëri nuk është një veçori e programit softuerik të bitcoin-it; përkundrazi është i bazuar në ekonomiksin e monedhës dhe buron nga vështirësia për të bërë që secili anëtar i rrjetit të pranojë çdo ndryshim në softuer. Zbatimi i softuerit që lejon një individ të manaxhojë një nyjë të lidhur me rrjetin bitcoin është një softuer me kod të hapur, i cili fillimisht u vu në dispozicion nga Satoshi Nakamoto në bashkëpunim me të ndjerin Hal Finney dhe disa programues të tjerë. Që nga ajo kohë, çdo person ka mundur ta shkarkojë dhe përdorë softuerin sipas dëshirës së tij, ndoshta duke bërë ndryshimet që dëshiron. Kjo ka krijuar një treg të lirë e konkurrues për implementimet e reja në bitcoin, ku çdokush është i lirë të kontribuojë në ndryshime ose përmirësime të softuerit dhe t'i paraqesë ato te përdoruesit për adoptim të mëtejshëm.

Me kalimin e kohës, qindra programues kompjuterësh nga e gjithë bota kanë dalë vullnetarë për të përmirësuar softuerin e nyjave dhe bashkë me të edhe aftësitë e nyjave individuale. Këta zhvillues kanë krijuar disa aplikacione të ndryshme, më i madhi dhe më i populla-rizuari prej të cilëve njihet si "Bitcoin Core." Ekzistojnë disa implementime të tjera dhe përdoruesit janë të lirë të ndryshojnë kodin e tyre burimor në çdo kohë. Kërkesa e vetme që një nyjë të jetë pjesë e rrjetit është që ajo të ndjekë rregullat e konsensusit të nyjave të tjera. Ato që thyejnë rregullat e konsensusit duke ndryshuar strukturën e ditarit, vlefshmërinë e transaksionit, shpërblimin e bllokut ose cilindo nga shumë parametrat e tjerë në sistem përfundojnë duke iu refuzuar veprimet e tyre nga pjesa tjetër e nyjave.

Procesi që përcakton parametrat e bitcoin-it është një shembull i asaj që filozofi skocez Adam Ferguson e quajti "produkti i veprimit njerëzor dhe jo i ndërtimit njerëzor." [^128] Edhe pse Satoshi Nakamoto, Hal Finney dhe të tjerët kishin prodhuar një model pune të softuerit në janar 2009, kodi ka evoluar në mënyrë të konsiderueshme që nga ajo kohë përmes kontributeve të qindra zhvilluesve të zgjedhur nga mijëra përdorues që drejtojnë nyja. Nuk ka asnjë autoritet qendror që përcakton evolucionin e softuerit dhe asnjë programues i vetëm nuk është në gjendje të diktojë ndonjë përfundim. Çelësi i drejtimit të një implementimi që miratohet ka provuar të jetë respektimi i parametrave të modelit origjinal. Ndryshimet e kryera në softuer deri tani, mund të kuptohen më së miri si përmirësime në mënyrën se si një nyjë individuale ndërvepron me rrjetin, por jo ndryshime në vetë rrjetin e bitcoin-it ose në rregullat e tij të konsensusit. Ndonëse është jashtë fushës së librit për të diskutuar se cilët janë këta parametra, mjafton të specifikojmë këtë kriter: nyja që përpiqet të kryejë një ndryshim në rrjet mund të shmangë përjashtimin prej tij vetëm nëse nyjat e tjera e pranojnë dhe e miratojë një modifikim të tillë. Nëse një numër nyjash miratojnë rregulla të reja të konsensusit, ajo që shfaqet referohet si një pirun i fortë.[^129]

Koduesit e bitcoin-it, me aq kompetenca sa kanë, nuk mund ta kontrollojnë atë. Ata mund të kujdesen vetëm për softuerin aq sa t'u sigurojnë operatorëve të nyjave atë që duan të adoptojnë. Por koduesit nuk janë të vetmit që nuk mund të kontrollojnë bitcoin-in. Minatorët, me gjithë fuqinë e hashimit që mund të mbledhin, gjithashtu nuk mund të kontrollojnë bitcoin-in. Pavarësisht se sa fuqi e hashimit është shpenzuar për blloqet e pavlefshme, ato nuk do të vërtetohen nga shumica e nyjave të bitcoin-it. Prandaj, nëse minatorët do të përpiqeshin të ndryshonin rregullat e rrjetit, blloqet që ata do të gjeneronin thjesht do të shpërfilleshin nga anëtarët e rrjetit që operojnë nyjat dhe do të humbitnin burimet e tyre në zgjidhjen e problemeve pa marrë ndonjë shpërblim. Minatorët janë vetëm minatorë të bitcoin-it, për sa kohë që ata prodhojnë blloqe me transaksione të vlefshme sipas rregullave aktuale të konsensusit.

Prandaj, do të thuhej që operatorët e nyjave kontrollojnë bitcoin-in dhe kjo është e vërtetë në një kuptim kolektiv dhe abstrakt. Në të vërtetë, operatorët e nyjave mund të kontrollojnë vetëm nyjat e tyre dhe të vendosin vetë se me cilat rregulla duhet të bashkohen dhe cilat transaksione i konsiderojnë të vlefshme ose të pavlefshme. Nyjat janë shumë të kufizuara në zgjedhjen e tyre të rregullave të konsensusit, sepse nëse ato zbatojnë rregulla që nuk janë në përputhje me konsensusin e rrjetit, transaksionet e tyre do të refuzohen. Çdo nyjë ka një nxitje të fortë për të ndjekur rregullat e konsensusit të rrjetit dhe për të qëndruar në përputhje me nyjat që i ndajnë ato. Çdo nyjë individuale nuk është në gjendje t'i detyrojë nyjat e tjera të ndryshojnë kodin e tyre dhe kjo krijon një anshmëri të fortë kolektive për të qëndruar në rregullat aktuale të konsensusit.

Si përfundim, koduesit e bitcoin-it kanë një nxitje të fortë për t'iu përmbajtur rregullave të konsensusit për të miratuar kodin e tyre. Minatorët duhet të respektojnë rregullat e konsensusit të rrjetit për të marrë shpërblim në këmbim të burimeve që ata shpenzojnë për provën e punës. Anëtarët e rrjetit kanë nxitje të fortë për të qëndruar në rregullat e konsensusit, në mënyrë që të sigurojnë që ata mund të shlyejnë transaksionet e tyre në rrjet. Çdo kodues individual, minator ose operator i nyjave si i vetëm nuk është thelbësor në rrjet. Nëse ata nuk ndjekin rregullat e konsensusit, rezultati më i mundshëm është të harxhojnë burimet personale për këtë zgjedhje. Për sa kohë që rrjeti ofron shpërblime pozitive për pjesëmarrësit e tij, ka të ngjarë që të shtohen pjesëmarrësit e rinj. Pra, parametrat konsensualë të bitcoin-it mund të kuptohen si sovrane. Në masën që bitcoin vazhdon të ekzistojë, ai do ta bëjë këtë bazuar në këta parametra dhe specifikime. Kjo lidhje e fortë e *status‐quo*-së në funksionimin e bitcoin-it i bën jashtëzakonisht të vështira ndryshimet në planin e tij të emetimit monetar, ose të parametrave të rëndësishëm ekonomikë. Vetëm për shkak të këtij ekuilibri të qëndrueshëm bitcoin-i mund të konsiderohet para e fortë. Nëse ai devijon nga këto rregulla konsensuale, vlera e tij e shtuar si para e shëndoshë dhe e ndershme do të rrezikohej seriozisht.

Për sa është në dijeni autori i këtij libri në kohën e shkrimit, deri më tani nuk ka pasur përpjekje të rëndësishme të koordinuara për të ndryshuar politikën monetare të bitcoin-it[^130], por edhe përpjekje shumë më të thjeshta për të ndryshuar disa nga specifikimet teknike të kodit kanë dështuar. Arsyeja pse edhe ndryshimet në dukje të padëmshme të protokollit janë jashtëzakonisht të vështira për t'u kryer qëndron në natyrën e shpërndarë e rrjetit dhe në nevojën për shumë palë të ndryshme për të pranuar ndryshime, ndikimi i të cilave nuk mund të kuptohet menjëherë plotësisht; nga ana tjetër, siguria dhe prova e testuar e *status-quo*-së mbetet plotësisht e njohur dhe e besueshme. *Status-quo*-ja e bitcoin-it mund të kuptohet si një pikë Schelling e qëndrueshme[^131], e cila siguron një nxitje të dobishme për të gjithë ata që i bashkohen asaj, ndërsa largimi prej saj përmban gjithmonë një rrezik të konsiderueshëm humbjesh ekonomike.

Nëse disa anëtarë të rrjetit bitcoin vendosin të ndryshojnë një parametër në kodin e rrjetit, duke prezantuar një version të ri të softuerit që është i papajtueshëm me pjesën tjetër të anëtarëve, rezultati do të ishte një pirun softuerik, i cili në mënyrë të efektshme krijon dy monedha dhe rrjete të ndara. Nëse të gjithë anëtarët qëndrojnë në rrjetin e vjetër, ata do të vazhdojnë të përfitojnë nga infrastruktura e rrjetit ashtu siç ekziston, me gjithë pajisjet e minimit, efektet e rrjetit dhe njohjen e emrit të mirë që ka krijuar rrjeti. Në mënyrë që piruni i ri të ketë sukses, një shumicë dërrmuese e përdoruesve, energjia e hashimit dhe e gjithë infrastruktura përkatëse do të duhej që të migrojnë në të njëjtën kohë. Nëse nuk e merr dot atë shumicë dërrmuese, rezultati më i mundshëm është që të dy bitcoin-et do shkëmbeheshin kundrejt njëri-tjetrit në bursa. Nëse njerëzit që qëndrojnë pas pirunit shpresojnë që implementimi i tyre të ketë sukses, ata do të duhet të shesin monedhat e tyre në rrjetin e vjetër me shpresën se të gjithë të tjerët do bëjnë të njëjtën gjë, në mënyrë që të ulin çmimin e saj dhe të rritin çmimin e pirunit të ri, duke e drejtuar kështu të gjithë fuqinë minerare dhe rrjetin ekonomik në rrjetin e ri. Megjithatë, duke qenë se çdo ndryshim në ndonjë parametër në funksionimin e bitcoin-it ka të ngjarë të ketë efekte të dobishme për disa anëtarë të rrjetit në kurriz të të tjerëve, një konsensus për të kaluar në monedhën e re është disi i vështirë. Në përgjithësi, shumica e zotëruesve të bitcoin-it tërhiqen nga natyra e automatizuar e rregullave të tij dhe papërshkueshmëria nga palët e treta. Prandaj, nuk ka gjasa që individë të tillë të rrezikojnë t'i japin liri veprimi për ndryshime thelbësore në rrjet një grupi të ri që propozon një bazë të re kodi. Nëse një shumicë e tillë mund të formohet një ditë apo jo, mbetet një pyetje e parëndësishme; ajo që ka vërtet rëndësi është që parametrat aktualë të vazhdojnë të përdoren, për të cilët mund të jemi të sigurt për sa kohë që funksionimi i tyre, për ndonjë arsye, nuk komprometohet.

Duke përjashtuar një dështim të tillë katastrofik në modelin aktual, është një bast i sigurt se do të ketë një përqindje të konsiderueshme të nyjave që zgjedhin të qëndrojnë me implementimin e vjetër, gjë që automatikisht e bën atë zgjedhje shumë më të sigurt për këdo që mendon të shkojë drejt ndonjë piruni softuerik. Problemi me lëvizjen në një pirun qëndron në faktin se mënyra e vetme për ta ndihmuar atë që të ketë sukses do të ishte shitja e monedhave të rrjetit të vjetër në këmbim të të rejave. Megjithatë, askush nuk dëshiron të shesë monedhat e veta në rrjetin e vjetër për të lëvizur në rrjetin e ri, vetëm për të kuptuar se jo të gjithë u zhvendosën dhe vlera e monedhave në rrjetin e ri nuk është e qëndrueshme. Si përmbledhje, asnjë lëvizje drejt një implementimi me rregulla të reja konsensusi nuk mund të ndodhë, nëse shumica dërrmuese nuk është e gatshme të migrojë në mënyrë masive; kjo është edhe arsyeja pse çdo ndryshim që nuk ndahet nga një shumicë e madhe do të përfundojë me siguri me një rezultat katastrofik për të gjithë ata që janë përfshirë. Për më tepër, çdo lëvizje e tillë drejt një implementimi të ri do t'i jepte palës që e propozon ndryshimin mundësinë për të marrë një kontroll të rëndësishëm mbi drejtimin e ardhshëm të bitcoin-it; zotëruesit e bitcoin-it, mbështetja e të cilëve është e domosdoshme për suksesin e këtij hapi, kundërshtojnë ideologjikisht çdo grup të tillë që ka autoritet mbi rrjetin dhe, me gjasë, nuk e mbështesin një lëvizje të tillë. Ekzistenca e këtij grupi e bën mbështetjen e një piruni shumë të rrezikshëm për të gjithë të tjerët. Kjo analizë mund të ndihmojë në shpjegimin pse bitcoin-i deri më tani u ka rezistuar të gjitha përpjekjeve për të bërë ndryshime të rëndësishme në të. Problemi i koordinimit për të organizuar një zhvendosje të njëkohshme midis njerëzve me interesa të kundërta, shumë prej të cilëve kujdesen për mbrojtjen e mirëqenies së tyre dhe për këtë arsye janë të lidhur fort me parimin e pandryshueshmërisë, është ndoshta i pazgjidhshëm dhe bllokon çdo shtytje për t'u larguar nga zbatimet aktuale.

Për shembull, një ndryshim që synon të rrisë normën e emetimit të monedhës duke shtuar kështu monedhat që shpërblejnë minatorët do të ishte tërheqës për minatorët, por jo për zotëruesit aktualë të bitcoin-eve dhe për këtë arsye nuk ka gjasa të miratohet. Po kështu, një ndryshim për të rritur madhësinë e blloqeve të rrjetit bitcoin do të përfitonte nga minatorët duke i lejuar ata të kryejnë më shumë transaksione për bllok dhe ndoshta të mbledhin më shumë tarifa transaksioni për të maksimizuar kthimin e investimit të tyre në pajisjet e tyre minerare. Sidoqoftë, kjo ndoshta mund të mos u pëlqejë zotëruesve afatgjatë të bitcoin-it, të cilët do të shqetësoheshin se blloqet më të mëdha do të bënin që madhësia e ditarit publik të rritet shumë, çka do ta bënte më të kushtueshëm drejtimin e një nyje, duke ulur numrin e nyjave në rrjet, e duke e bërë rrjetin më të centralizuar dhe më të prekshëm nga sulmet. Koduesit që krijojnë softuer për funksionimin e nyjave bitcoin nuk janë në gjendje t'i imponojnë askujt ndryshime; gjithçka që mund të bëjnë është të propozojnë kodin dhe pastaj përdoruesit janë të lirë të shkarkojnë cilindo kod dhe version që u pëlqen. Çdo kod që është i pajtueshëm me implementimet ekzistuese do të ketë shumë më tepër të ngjarë të shkarkohet se çdo kod që nuk është i pajtueshëm, sepse ky i fundit do të kishte sukses vetëm nëse implementohet nga shumica dërrmuese e rrjetit.

Si rezultat, bitcoin-i shfaq njëanshmëri jashtëzakonisht të fortë të *status‐quo*-së. Deri më tani janë zbatuar vetëm ndryshime të vogla në kod dhe çdo përpjekje për të ndryshuar rrjetin në mënyrë të konsiderueshme ka përfunduar me dështim të madh, për të kënaqur përkrahësit afatgjatë të bitcoin-it, të cilët nuk pëlqejnë asgjë më shumë sesa pandryshueshmërinë e ditarit dhe rezistencën ndaj ndryshimit. Përpjekjet më të rëndësishme kanë të bëjnë me rritjen e madhësisë së blloqeve individuale për të rritur kapacitetin e transaksioneve. Disa projekte kanë mbledhur emrat e disa prej figurave shumë të njohura dhe kanë vendosur shumë burime reklamuese në promovimin e tyre. Gavin Andresen, një nga fytyrat që është më tepër e lidhur publikisht me bitcoin-in, ka mbështetur me forcë disa përpjekje për të rritur blloqet e bitcoin-it, së bashku me shumë palë të interesuara, duke përfshirë disa zhvillues të aftë dhe sipërmarrës të pasur.

Një nga këto, Bitcoin XT u propozua fillimisht nga Andresen dhe një zhvillues me emrin Mike Hearn në qershor 2015, me synimin për të rritur madhësinë e bllokut nga 1MB në 8MB. Sidoqoftë, shumica e nyjave nuk pranuan të azhurnohen në softuerin e tyre dhe parapëlqyen të qëndronin në blloqet prej 1 MB. Hearn-i u punësua më pas nga një "konsorcium blockchain i institucioneve financiare" me qëllim për të sjellë teknologjinë blockchain në tregjet financiare; ai publikoi një artikull në blogun e tij që të përkonte me lëshimin e një artikulli nga *New York Times*, i cili e lartësoi atë në përpjekjet e tij për të shpëtuar bitcoin-in, ndërsa pasqyronte se versioni aktual është i destinuar të dështonte. Hearn-i shpalli "zgjidhjen e eksperimentit të bitcoin-it", duke përmendur mungesën e rritjes së kapacitetit të transaksionit si një pengesë vdekjeprurëse për suksesin e bitcoin-it dhe njoftoi se i kishte shitur të gjitha monedhat e tij. Çmimi i bitcoin-it atë ditë ishte rreth 350 dollarë. Gjatë dy viteve në vijim, çmimi do të rritej më shumë se dyzetfish, ndërsa "konsorciumi blockchain" nuk ka qenë ende në gjendje të paraqesë ndonjë produkt të vërtetë.

I papenguar, Gavin Andresen menjëherë propozoi një përpjekje të re për të ndarë rrjetin e bitcoin-it nën emrin e "Bitcoin Classic", e cila do ta kishte rritur bllokun e transaksioneve në 8 megabyte. Kjo përpjekje nuk kaloi më mirë dhe deri në mars 2016 numri i nyjave që e mbështesnin atë filloi të zbehet. Megjithatë, në vitin 2017 mbështetësit e rritjes së masës së bllokut u rigrupuan në Bitcoin Unlimited, një koalicion edhe më i gjerë që përfshiu prodhuesin më të madh të prodhimit të bitcoin-it dhe një sipërmarrës të pasur që kontrollon emrin e faqes bitcoin.com, i cili ka shpenzuar burime të mëdha në përpjekje për të promovuar politikën e blloqeve më të mëdha. Kjo krijoi shumë bujë mediatike në mediat kryesore dhe mediat sociale, ndërsa ndjesia e krizës ishte e dukshme në mesin e përdoruesve të bitcoin-it; megjithatë, nuk ndodhi asnjë pirun, pasi shumica e nyjave vazhduan të funksiononin sipas implementimeve në përputhje me hapësirën prej 1MB të bllokut.

Më në fund, në gusht 2017, një grup programuesish propozuan një pirun të ri të bitcoin-it nën emrin "Bitcoin Cash", i cili përfshinte shumë nga përkrahësit e mëparshëm të rritjes së madhësisë së bllokut. Fati i Bitcoin Cash është një ilustrim i gjallë i problemeve me një pirun softuerik që nuk gjen mbështetjen e shumicës: shumica dhe infrastruktura ekonomike e shkëmbimeve dhe bizneseve që mbështesin bitcoin-in zgjodhën të qëndrojnë me rrjetin origjinal; pra, bitcoin-i mbajti menjëherë një çmim shumë më të lartë se Bitcoin Cash, çmimet e të cilit në lidhje me të parin vazhduan të bien derisa të arrinin minimumin e 5% në nëntor 2017. Përveçse nuk është në gjendje të fitojë vlerë ekonomike, një pirun i ri pengohet gjithashtu nga një problem serioz teknik që e bën atë pothuajse të papërdorshëm. Duke parë që rrjeti i ri ka të njëjtin algoritëm hashimi si bitcoin-i, minatorët mund të shfrytëzojnë fuqinë e tyre të përpunimit në të dy rrjetet. Por, për shkak se monedhat e bitcoin-it janë shumë më të vlefshme se ato të Bitcoin Cash-it, fuqia e përpunimit prapa bitcoin-it mbetet shumë më e lartë se ajo e Bitcoin Cash-it dhe minatorët e bitcoin-it mund të kalojnë në Bitcoin Cash në çdo kohë që shpërblimet bëhen të larta. Kjo e lë Bitcoin Cash-in në një dilemë fatkeqe: nëse vështirësia e prodhimit është shumë e lartë, atëherë do të ketë vonesa në prodhimin e blloqeve dhe përpunimin e transaksioneve; përkundrazi, nëse vështirësia është shumë e ulët, monedhat do të emetohen shumë shpejt dhe oferta e tyre do të rritet shpejt. Kjo do të rriste sasinë e monedhave Bitcoin Cash më shpejt sesa rrjeti bitcoin dhe do të sillte mbarimin e shpejtë të ofertës monetare për rrjetin e parë, duke zvogëluar kështu nxitjen për ta prodhuar atë në të ardhmen. Me shumë gjasa, kjo do të çonte në një ndarje të fortë që rregullon rritjen e ofertës për të vazhduar në nxitjen ekonomike për minatorët. Ky problem është i veçantë për rrjetin që shkëputet nga bitcoin-i, por nuk ka qenë kurrë një problem për vetë bitcoin-in. Prodhimi i bitcoin-it përdorte gjithmonë sasinë më të madhe të fuqisë përpunuese për algoritmin e tij dhe norma e fuqisë përpunuese ishte gjithmonë në rritje pasi minatorët përdornin më shumë kapacitete prodhuese. Por me një monedhë që shkëputet nga bitcoin-i, vlera dhe vështirësia më e ulët e monedhës e bëjnë atë vazhdimisht të prekshme nga prodhimi i shpejtë si pasojë e madhësisë së kapacitetit prodhues nga rrjeti më i vlefshëm.

Pas dështimit të këtij piruni për të sfiduar pozicionin kryesor të bitcoin-it, një përpjekje tjetër për një pirun softuerik për të dyfishuar bllokun, e negociuar midis kompanive të ndryshme aktive në ekono-minë bitcoin, u anulua në mes të nëntorit pasi nxitësit e saj kuptuan se nuk kishte shumë të ngjarë të arrinin konsensus për lëvizjen e tyre dhe kjo do të kishte rezultuar vetëm në krijimin e një monedhe tjetër dhe një rrjeti tjetër. Përkrahësit e bitcoin-it kanë mësuar të ngrenë supet në përpjekje të tilla, duke kuptuar se pa marrë parasysh sa vëmendje tërheqin, çdo përpjekje për të ndryshuar rregullat e ko-nsensusit të bitcoin-it do të çojë në gjenerimin e një kopjeje tjetër të tij, njësoj si monedhat alternative që kopjojnë detajet e karakteristike të bitcoin-it por që nuk kanë karakteristikën e vetme të rëndësishme: pandryshueshmërinë. Nga diskutimi i mësipërm duhet të jetë e qartë se përparësitë e bitcoin-it nuk qëndrojnë në shpejtësinë, komoditetin ose përvojën miqësore të përdoruesit; vlera e bitcoin-it vjen nga fakti që ka një politikë monetare të pandryshueshme, sepse askush nuk mund ta ndryshojë lehtë atë. Çdo monedhë që fillon me një grup individësh që ndryshojnë specifikimet e bitcoin-it, pa dyshim, ka humbur me krijimin e saj karakteristikën e vetme që e bën bitcoin-in në radhë të parë të vlefshëm.

Bitcoin-i është i thjeshtë për t'u përdorur, por praktikisht i pamundur për t'u ndryshuar. Bitcoin-i është vullnetar, kështu që askush nuk ka përse ta përdorë atë, por ata që duan ta përdorin nuk kanë zgjidhje tjetër përveçse të luajnë sipas rregullave të tij. Ndryshimi në mënyrë rrënjësore i tij nuk është i mundur dhe çdo përpjekje do të prodhojë një kopje tjetër të pakuptimtë për t'u shtuar në mijëra kopje të tjera ekzistuese. Bitcoin-i duhet të merret ashtu siç është, të pranohet me kushtet e veta dhe të përdoret për atë që ofron. Për të gjitha synimet dhe qëllimet praktike, rrjeti i bitcoin-it është *sovran*: funksionon sipas rregullave të veta dhe nuk ka palë të treta që mund t'i ndryshojnë këto rregulla. Mund të jetë e dobishme të mendosh për parametrat e bitcoin-it si të ngjashëm me rrotullimin e tokës, diellit, hënës ose yjeve, forca jashtë kontrollit tonë të cilat duhet të jetohen, e jo të ndryshohen.

### Antibrishtësia

Bitcoin-i është një mishërim i idesë së *antibrishtësisë*, e cila përca-ktohet si përforcimi që vjen nga fatkeqësia dhe rrëmuja. Bitcoin-i nuk është vetëm rezistent ndaj sulmeve, por mund të thuhet se është i tillë si në nivelin teknik, ashtu edhe në atë ekonomik. Ndërsa përpjekjet për të shkatërruar bitcoin-in kanë dështuar deri më tani, shumë prej tyre e kanë bërë atë më të fortë, duke i lejuar programuesit të identifikojnë dobësitë dhe t'i rregullojnë ato. Për më tepër, çdo sulm i refuzuar në rrjet është një sukses i tij, një tjetër provë për sigurinë e rrjetit si për ata që janë tashmë pjesë e tij, ashtu edhe për ata që janë ende të huaj për të.

Një ekip global dhe vullnetar zhvilluesish, rishikuesish dhe hacker-ash kanë kultivuar një interes profesional, financiar dhe intelektual për të punuar në përmirësimin ose forcimin e kodit dhe rrjetit bitcoin. Çdo shfrytëzim ose dobësi e gjetur në specifikimin e kodit do t'i shtyjë këta kodues të ofrojnë zgjidhje, t'i diskutojnë ato, t'i testojnë dhe më pas t'ua propozojnë anëtarëve të rrjetit për adoptim. Ndryshimet e vetme që kanë ndodhur deri më tani kanë qenë ndryshimet operacionale që lejojnë rrjetin të funksionojë në mënyrë më të efektshme, por jo ndryshime që transformojnë thelbin e funksionimit të monedhës. Këta kodues mund të zotërojnë monedha bitcoin dhe prandaj kanë një nxitje financiare për të punuar që ai të rritet dhe të ketë sukses. Nga ana tjetër, suksesi i vazhdueshëm i bitcoin-it i shpërblen këta kodues financiarisht dhe kështu u lejon atyre t'i kushtojnë edhe më shumë kohë dhe përpjekje për mirëmbajtjen e rrjetit. Disa prej zhvilluesve që punojnë në mirëmbajtjen e bitcoin-it janë bërë mjaft të pasur nga investimi në bitcoin, aq sa mund ta bëjnë atë profesionin e tyre kryesor pa marrë pagë nga askush tjetër.

Për sa i përket mbulimit mediatik, bitcoin-i duket të jetë një mishërim i mirë i fjalës së urtë "çdo reklamë është reklamë e mirë." Duke qenë një teknologji e re dhe jo e lehtë për t'u kuptuar, bitcoin-i gjithmonë ka marrë një pasqyrim mediatik të pasaktë dhe armiqësor, siç ka ndodhur me shumë teknologji të tjera. Faqja e internetit [99bitcoins.com](https://99bitcoins.com) ka mbledhur më shumë se 200 artikuj që kanë njoftuar vdekjen e bitcoin-it ndër vite. Disa nga autorët që i shkruan e panë bitcoin-in në kundërshtim të plotë me botëkuptimin e tyre - zakonisht të lidhur me teorinë shtetërore të parave ose besimin kejnsian për rëndësinë e një oferte elastike parash -- duke hedhur poshtë mundësinë që ata të ishin të gabuar. Në vend të kësaj, ata arritën në përfundimin se bitcoin-i nuk mund të ekzistonte dhe për këtë arsye parashikuan se do të vdiste së shpejti. Të tjerët, duke besuar fuqimisht në nevojën që bitcoin-i duhet të ndryshojë për të ruajtur suksesin e tij, por duke mos arritur ta ndryshojnë atë në mënyrën e dëshiruar, kanë ardhur në të njëjtin përfundim. Megjithatë, sulmet e këtyre njerëzve ndaj bitcoin-it kanë bërë që ta sjellin atë në vëmendjen e një publiku gjithnjë e më të gjerë. Sa më shumë që shtoheshin nekrologjitë, aq më shumë rritej fuqia e tij përpunuese, transaksionet dhe vlera e tregut. Shumë njerëz të pasionuar pas bitcoin-it, përfshirë edhe këtë autor, kanë mësuar të vlerësojnë rëndësinë e tij duke vërejtur sa herë ishte munduar të mbyllej ky rrjet dhe se si ai vazhdoi të funksiononte me sukses. Nekrologjitë ndaj bitcoin-it ishin të pafuqishme për ta ndaluar atë, por duket se e kanë ndihmuar të fitojë më shumë popullaritet dhe të zgjojë kureshtjen e publikut për faktin se ai vazhdon të veprojë pavarësisht të gjitha armiqësive.

Një shembull i mirë i antibrishtësisë së bitcoin-it erdhi në vjeshtën e vitit 2013, kur FBI arrestoi pronarin e pretenduar të faqes së internetit Silk Road, i cili ishte një treg me të vërtetë i lirë që lejonte përdoruesit të shisnin dhe të blinin gjithçka që dëshironin në internet, përmes bitcoin-it, përfshirë edhe drogat e paligjshme. Në lajme, shumica e analistëve që ndoqën monedhën digjitale parashikuan që mbyllja e faqes në internet do të shkatërronte dobinë e bitcoin-it. Atë ditë çmimi ra nga 120$ në 100$, por kërceu shpejt dhe filloi një rritje shumë të shpejtë, duke arritur 1,200 $ për bitcoin brenda disa muajsh. Në kohën e shkrimit, çmimi nuk ka rënë më kurrë në nivelin që ishte para mbylljes së faqes Silk Road në internet. Duke i mbijetuar mbylljes së faqes, bitcoin-i provoi se është shumë më tepër sesa një monedhë për krimin dhe në proces përfitoi nga reklama falas e mbulimit mediatik të çështjes Silk Road.

Një shembull tjetër i antibrishtësisë së bitcoin-it erdhi në shtator 2017, pasi qeveria kineze njoftoi mbylljen e të gjitha bursave kineze që tregtonin bitcoin. Reagimi fillestar prodhoi panik dhe pa rënien e çmimit me rreth 40%; megjithatë, çmimi filloi të rikuperohej dhe brenda disa muajsh ai ishte dyfishuar në krahasim me ditën e njoftimit. Nëse ndalimi i bursave nga tregtimi i bitcoin-it mund të shihet si një pengesë për miratimin masiv, pasi zvogëlon likuiditetin të tij, në fund të fundit, duket se ka shërbyer vetëm për të përforcuar propozimin e vlerës së bitcoin-it. Në atë rast, shumë transaksione u zhvendosën jashtë bursave në Kinë, në faqet e internetit si [localbitcoins.com](https://localbitcoins.com), të cilat dëshmuan një rritje të lartë shkëmbimesh. Mund të jetë gjithashtu rasti që pezullimi i tregtisë në Kinë ka shkaktuar të kundërtën e efektit të synuar, duke i shtyrë kinezët të mbanin bitcoin-et e tyre për një kohë të gjatë në vend që ta tregtonin atë për një kohë të shkurtër.

### A mundet të përshkallëzohet në masë bitcoin-i?

Në kohën e shkrimit të këtij libri, një nga debatet më të rëndësishme për bitcoin-in ka të bëjë me përshkallëzimin e shërbimit në masë, domethënë me rritjen e kapacitetit për transaksione. Blloqet prej 1 megabyte të bitcoin-it nënkuptojnë një kapacitet aktual prej rreth 500,000 transaksionesh në ditë. Bitcoin-i tashmë u është afruar këtyre niveleve të transaksioneve dhe, si rezultat, tarifat e tyre janë rritur ndjeshëm gjatë muajve të fundit. Zbatimi i një teknologjie të quajtur SegWit mund të katërfishojë kapacitetin ditor, megjithatë, për shkak të natyrës së decentralizuar dhe të shpërndarë të bitcoin-it, numri i transaksioneve që mund të përpunohen çdo ditë përmes rrjetit bitcoin do të mbetet gjithmonë i kufizuar. Çdo transaksion bitcoin regjistrohet në të gjitha nyjat e rrjetit, të cilave u kërkohet që të mbajnë një kopje të të gjithë librit të të gjitha transaksioneve. Kjo nënkupton domosdo-shmërisht kosto shumë më të larta të regjistrimit të transaksioneve sesa për çdo zgjidhje të centralizuar, me vetëm një regjistër dhe disa kopje rezervë të tij. Sistemet më të efektshme të përpunimit të pagesave janë të gjitha të centralizuara për një arsye të vlefshme: është më lirë të mbash vetëm një libër qendror, sesa të mbash disa regjistra të shpërndarë dhe të shqetësohesh për azhurnimin e tyre në sinkron, një proces që deri më tani mund të jetë arritur vetëm përmes provës së punës së bitcoin-it.

Zgjidhjet e pagesave të centralizuara, të tilla si Visa ose MasterCard, përdorin një libër të centralizuar në të cilin regjistrohen të gjitha transaksionet, si dhe një kopje rezervë që është krejtësisht e veçantë. Visa mund të procesojë rreth 3,200 transaksione në sekondë, ose 100,8 miliardë transaksione në vit[^132]. Blloqet aktuale 1 megabyte të bitcoin-it janë në gjendje të përpunojnë maksimumi katër transaksione në sekondë, 350,000 transaksione në ditë, ose rreth 120 milionë transa-ksione në vit. Që bitcoin-i të përpunojë 100 miliardë transaksione që përpunon Visa, çdo bllok do të duhet të jetë rreth 800 megabyte; me fjalë të tjera, çdo dhjetë minuta, secila nyjë bitcoin do të duhet të shtojë 800 megabyte të dhëna. Në një vit, çdo nyjë bitcoin do të shtonte në bllokun e saj rreth 42 terabyte të dhëna, ose 42,000 gigabyte. Një numër i tillë është plotësisht përtej mundësive të memories së kompjuterëve aktualë në treg ose të disponueshëm në të ardhmen e afërt. Kompjuteri mesatar konsumator, ose memoria mesatare e jashtme, ka një kapacitet prej 1 terabyte, pra një javë transaksione me vëllimet e Visa-s. Nga ky këndvështrim, ia vlen të shqyrtohet lloji i infrastrukturës kompjuterike që Visa përdor për të përpunuar këto transaksione.

Në vitin 2013, një raport tregoi se Visa zotëron një qendër të dhënash të përshkruar si një "Fort Knox dixhital" që përmban 376 servera, 277 çelsa, 85 routerë dhe 42 sisteme mbrojtëse[^133]. Kështu, sistemi i centralizuar i Visa-s është një pikë e vetme e dështimit dhe punëson sasi shumë të mëdha të kapaciteteve të lira për t'u mbrojtur nga rrethanat e paparashikuara; ndërsa në rastin e bitcoin-it, prania e shumë nyjave do ta bënte secilën prej tyre jo kritike për rrjetin dhe për këtë arsye kërkon më pak siguri dhe kapacitete. Sidoqoftë, një nyjë që mund të shtojë 42 terabyte të dhëna çdo vit do të kërkonte një kompjuter shumë të kushtueshëm, por edhe një bandë të mjaftueshme interneti për të përpunuar të gjitha këto transaksione; e gjitha kjo do të ishte një kosto e madhe e kushtueshme dhe qartësisht e komplikuar për mirëmbajtjen e një rrjeti të shpërndarë.

Ekziston vetëm një numër i vogël i qendrave të tilla në të gjithë botën: ato të kontraktuara nga Visa, MasterCard dhe disa përpunues të tjerë pagesash. Nëse bitcoin-i përpiqet të përpunojë një kapacitet të tillë, ai nuk mund të konkurrojë me këto zgjidhje të centralizuara duke pasur mijëra qendra të shpërndara në një shkallë të ngjashme; në vend të kësaj, do të duhej të centralizohej dhe të punësonte vetëm disa qendra të tilla të dhënash. Që bitcoin-i të mbetet i shpërndarë, secila nyjë në rrjet duhet të ketë një kosto të arsyeshme që mijëra individë ta ekzekutojnë atë në kompjuterët personalë tregtarë dhe transferimi i të dhënave midis nyjave duhet të jetë në shkallë që mbështeten nga gjerësia e bandës së rregullt të konsumatorit.

Prandaj, është e pakonceptueshme që bitcoin-i mund të kryejë të njëjtën sasi transaksionesh në rrjet që një sistem i centralizuar mund të mbështesë. Kjo shpjegon pse kostot e transaksionit janë në rritje dhe, me shumë gjasa, do të vazhdojnë të rriten nëse rrjeti vazhdon të rritet. Mundësia për të rritur numrin e transaksioneve ka të ngjarë të ofrohet jashtë rrjetit, ku shumë teknologji më të thjeshta mund të përdoren për pagesa të vogla dhe të parëndësishme. Kjo siguron që nuk mund të ketë rrezik për dy vetitë më domethënëse të bitcoin-it, për të cilat justifikohet përdorimi i fuqisë së gjerë të përpunimit: paratë e shëndosha digjitale dhe *cash*-i digjital. Nuk ka teknologji alternative që mund të ofrojë këto dy funksione, por ka shumë teknologji të besueshme dhe relativisht të thjeshta për t'u zbatuar, të cilat ofrojnë mundësinë e kryerjes së pagesave të vogla me kosto të ulët. Përdorimi në masë i bitcoin-it për pagesa tregtare në fakt nuk është shumë i përshtatshëm, duke pasur parasysh se duhen diku nga 1 deri në 12 minuta që një transaksion të marrë konfirmimin e tij të parë. Tregtarët dhe klientët nuk mund të presin aq gjatë në pagesa dhe ndërsa rreziku i sulmit të një shpenzimi të dyfishtë nuk është mjaft i rëndësishëm për një pagesë të vogël, për tregtarët është mjaft e rëndësishme që marrin një numër të madh transaksionesh si në shembullin e sulmit ndaj Betcoin Dice, që do të diskutohet në vijim në seksionin për sulmet ndaj bitcoin-it.

Për ata që duan të përdorin bitcoin-in si një rezervë valutore digjitale afatgjatë, ose për ata që duan të kryejnë transaksione të rëndësishme pa pasur nevojë të kalojnë përmes qeverive totalitare, tarifat e larta të transaksioneve janë një çmim që ia vlen të paguash. Kursimi në bitcoin nga natyra e tij nuk do të kërkojë shumë transaksione, kështu që edhe në këtë rast ia vlen të shpenzosh pak më tepër. Tarifat e larta të transaksioneve të bitcoin-it janë një çmim që ia vlen të paguhet edhe për transaksionet që nuk mund të kryhen përmes sistemit të rregullt bankar, si ato nga vende ku njerëzit përpiqen të nxjerrin paratë e tyre si pasojë e inflacionit dhe kontrolleve të kapitalit. Edhe në nivelet aktuale të ulëta të adoptimit, kërkesa për *cash*-in digjital dhe paratë e shëndosha digjitale tashmë ka rritur tarifat e transaksioneve për pagesa të vogla deri në pikën ku ato nuk mund të konkurrojnë me zgjidhje të centralizuara si PayPal dhe kartat e kreditit. Megjithatë, kjo nuk e ka bllokuar rritjen e bitcoin-it, duke treguar se kërkesa e tregut për bitcoin drejtohet nga përdorimi i tij si një para digjitale dhe rezervë digjitale e vlerës dhe jo pagesa të vogla digjitale.

Nëse popullariteti i bitcoin-it vazhdon të rritet, do të kishte disa zgjidhje të mundshme të shkallëzimit që nuk përfshijnë krijimin e ndonjë ndryshimi në strukturën e tij, por që përfitojnë nga mënyra e strukturimit të transaksioneve për të rritur numrin e pagesave të mundshme. Për shembull, duke qenë se çdo transaksion bitcoin-i mund të përmbajë disa hyrje dhe dalje, është e mundur të grupohen pagesa të shumta në një transaksion të vetëm, duke përdorur kështu vetëm një pjesë të hapësirës, në rast se do të kërkohej. Kjo mund të rrisë potencialisht vëllimin e transaksionit të bitcoin-it në miliona pagesa në ditë dhe ka të ngjarë të bëhet një alternativë gjithnjë e më popullore ndaj rritjes së kostove të transaksionit.

Një mundësi tjetër për shkallëzimin e bitcoin-it janë portofolat digjitalë USB të lëvizshëm, të mbrojtur nga manipulimi, balanca e të cilëve mund të kontrollohet në çdo kohë. Këto njësi USB do të mbanin çelësat privatë për sasi specifike të bitcoin-eve, duke lejuar këdo që i mban të tërheqë paratë prej tyre. Ato mund të përdoren si para fizike dhe secili zotërues mund të verifikojë vlerën në këto njësi. Siç dëshmohet nga çmimi, rritja e tarifave në rrjet nuk çoi në ulje të kërkesës për bitcoin, duke treguar që përdoruesit i vlerësojnë transaksionet më shumë sesa kostot e transaksioneve që duhet të paguajnë për to. Në vend që tarifat në rritje të ngadalësojnë adoptimin e bitcoin-it, gjithçka që po ndodh është se transaksionet më pak të rëndësishme po zhvendosen jashtë rrjetit, ndërsa ato me rëndësi po shtohen brenda rrjetit. Për rastet më të rëndësishme të përdorimit të bitcoin-it, si një rezervë valutore dhe mjet pagese i pacensurueshëm, tarifat e transaksionit janë të leverdishme. Për më tepër, kur njerëzit blejnë bitcoin për ta mbajtur atë për një periudhë afatgjatë, tarifa e transaksionit zakonisht është më e vogël sesa komisioni dhe primi i vendosur nga shitësit. Për njerëzit që kërkojnë të shpëtojnë nga kontrollet e kapitalit ose të dërgojnë para në vendet që hasin vështirësi ekonomike, tarifa e transaksionit ia vlen të paguhet, pasi bitcoin-i paraqitet si zgjidhja e vetme. Me përhapjen e tij më të gjerë, edhe tarifat e transaksioneve rriten mjaftueshëm, aq sa do të kenë rëndësi për njerëzit që i paguajnë. Gjithashtu do të ketë presion ekonomik për të përdorur më shumë nga zgjidhjet e mësipërme të përshkallëzimit, të cilat mund të rrisin kapacitetin e transaksionit pa bërë ndryshime që komprometojnë rregullat e rrjetit dhe detyrojnë një ndarje nga zinxhiri kryesor.

Përtej këtyre mundësive, shumica e transaksioneve bitcoin sot kryhen jashtë rrjetit dhe shlyhen në rrjet. Bizneset e bazuara në bitcoin, të tilla si bursat, kazinotë ose faqet e lojërave në internet, përdorin rrjetin e bitcoin-it vetëm për depozitat dhe tërheqjet e klientëve, ndërsa brenda platformave të tyre të gjitha transaksionet regjistrohen në baza lokale të të dhënave, të shprehura në bitcoin. Për shkak të numrit shumë të madh të bizneseve, mungesës së të dhënave publike për transaksionet që ndodhin në platformat e tyre dhe dinamikës së shpejtë të ekonomisë bitcoin, nuk është e mundur të bëhen vlerësime të sakta të numrit të këtyre transaksioneve, por një vlerësim konservativ do t'i vendoste ato si më shumë se 10 herë të numrit të transaksio-neve të kryera në blockchain-in bitcoin. Në fakt, bitcoin-i tashmë po përdoret si një aset rezervë në pjesën më të madhe të transaksioneve në ekonominë e tij. Nëse rritja e bitcoin-it vazhdon, do të ishte mjaft e natyrshme që numri i transaksioneve jashtë rrjeti të rritet edhe më shpejt sesa transaksionet brenda rrjetit.

Një analizë e tillë mund të jetë në kundërshtim me retorikën që shoqëroi rritjen e bitcoin-it, sipas të cilës bitcoin-i do t'u jepte fund bankave dhe bankimit. Siç e kemi parë tashmë, meqenëse çdo anëtar i rrjetit duhet të regjistrojë transaksionet e çdo anëtari tjetër, ideja që miliona njerëz, e lëre më miliarda, mund të përdorin rrjetin bitcoin drejtpërdrejt për kryerjen e çdo transaksioni të tyre nuk është realiste. Sidoqoftë, me rritjen e numrave, këto të dhëna bëhen më të mëdha dhe përbëjnë një barrë të konsiderueshme të fuqisë procesorike. Nga ana tjetër, vetitë unike të bitcoin-it si një rezervë vlere ka të ngjarë të vazhdojnë të rrisin kërkesën për të, duke e bërë atë gjithnjë e më të vështirë që të funksionojë thjesht si një rrjet dypalësh pagesash. Në mënyrë që bitcoin-i të vazhdojë të rritet, zgjidhjet për përpunimin e pagesave jashtë rrjetit bitcoin do të jenë të domosdoshme dhe zgjidhje të tilla po dalin nga tregjet konkurruese.

Një arsye tjetër e rëndësishme pse bankimi si institucion nuk do zhduket është lehtësia e kujdestarisë që ofrojnë bankat. Ndërsa shumë partizanë të bitcoin-it vlerësojnë lirinë për të menxhuar paratë tyre drejtpërdrejt pa u mbështetur në një institucion financiar për t'i qasur ato, shumica dërrmuese e njerëzve nuk e dëshirojnë këtë liri dhe parapëlqejnë të mos mbajnë para nga frika e vjedhjeve ose rrëmbimit. Në mes të retorikës shumë të zakonshme antibankare që është e njohur këto ditë, veçanërisht në qarqet bitcoin, është e lehtë të harrosh se bankimi i depozitave është një biznes i ligjshëm, që është kërkuar për qindra vjet në të gjithë botën. Në fakt, njerëzit kanë zgjedhur gjithmonë të paguajnë për një shërbim të sigurt kujdestarie në mënyrë që të mbajnë vetëm shuma të vogla me vete dhe të kenë rrezik minimal. Në mënyrë të ngjashme, përdorimi i gjerë i kartave bankare në vend të *cash*-it i lejon njerëzit të mbajnë shuma të vogla parash, gjë që ndoshta e bën shoqërinë moderne më të sigurt; nëse nga njëra anë një sulmues ka shanse shumë të ulëta për të gjetur një shumë të madhe parash në xhepin e një viktime, nga ana tjetër ka gjithashtu shumë të ngjarë që vjedhja e një karte bankare të mund të neutralizohet duke e bllokuar atë para se viktima të jetë në gjendje t'i anulojë ato.

Edhe nëse do të ishte e mundur që rrjeti i bitcoin-it të mbështesë miliarda transaksione në ditë, duke shmangur nevojën për të përdorur shërbime të nivelit të dytë, ka të ngjarë që shumica e zotëruesve me shuma të konsiderueshme të bitcoin-it të përfundojnë duke përdorur një nga shumë shërbimet e kujdestarisë së sigurt të tij. Kjo është një industri krejtësisht e re dhe ka të ngjarë të zhvillohet ndjeshëm për të ofruar zgjidhje teknike me shkallë të ndryshme të sigurisë dhe likuiditetit. Cilado qoftë forma që merr kjo industri, shërbimet që ajo ofron dhe si evoluon do të formojnë konturet e një sistemi bankar të bazuar në bitcoin për të ardhmen. Unë nuk bëj asnjë parashikim se çfarë forme do të marrin këto shërbime dhe çfarë aftësish teknologjike do të kenë, përveçse të them se me gjasë do të përdorin mekanizmat e provave kriptografike dhe do të ndërtojnë një reputacion të fortë në treg, në mënyrë që të veprojnë me sukses. Një zgjidhje e mundshme për të arritur këtë është *Lightning Network*, një teknologji në zhvillim e sipër që premton rritjen e kapacitetit të transaksionit në mënyrë të konsiderueshme, duke lejuar që nyjat të ekzekutojnë kanale pagese jashtë zinxhirit kryesor, të cilat përdorin vetëm librin e bitcoin-it për verifikimin e ekuilibrave të vlefshëm përfundimtarë.

Siç shihet qartë nga të dhënat në Kapitullin [13](#ch014.xhtml#ch08), në vitin 2016 dhe 2017 rrjeti vazhdoi të rritet, pavarësisht nga fakti që bitcoin-i po i afrohej numrit maksimal të transaksioneve ditore. Ai po përshkallëzohet përmes një rritjeje në vlerën e transaksioneve në rrjet, jo përmes një rritjeje të numrit të tyre. Gjithnjë e më shumë transaksione po kryhen jashtë rrjetit, të shlyera në bursa ose faqe interneti që merren me bitcoin, duke e kthyer atë më shumë në një rrjet shlyerjeje sesa në një rrjet pagese të drejtpërdrejtë. Përkundër asaj që dikush mund të mendojë, kjo nuk përfaqëson një largim nga funksioni i bitcoin-it si para. Ndërsa termi *cash* ka marrë kuptimin e parave të përdorura për transaksione të vogla konsumatore, kuptimi origjinal i termit u referohet parave që janë një instrument bartës, vlera e të cilave mund të transferohet drejtpërdrejt pa ndërhyrjen e palëve të treta. Në shekullin e nëntëmbëdhjetë, termi *cash* u referohej rezervave të arit të bankës qendrore dhe shlyerja e tij ishte transferimi i arit fizik midis bankave. Nëse kjo analizë është e saktë dhe bitcoin-i vazhdon të rritet së bashku me një rritje shumë më të madhe në numrin e transaksioneve jashtë rrjetit sesa ato në rrjet, bitcoin-i do të kuptohej më mirë si *cash* në kuptimin e vjetër të termit, i ngjashëm me rezervat e *cash*-it në ar, sesa si termi modern për *cash*-in si para letre për transaksione të vogla.

Si përfundim, ka shumë mundësi për të rritur numrin e transa-ksioneve pa pasur nevojë të ndryshojmë arkitekturën e bitcoin-it dhe pa kërkuar që të gjithë operatorët aktualë të nyjave të azhurnohen njëkohësisht. Zgjidhjet e shkallëzimit do të vijnë nga operatorët e nyjave duke përmirësuar mënyrën se si ata dërgojnë të dhëna për transaksionet bitcoin tek anëtarët e tjerë të rrjetit. Kjo do të ndodhë përmes bashkimit të transaksioneve të shumta, transaksioneve jashtë zinxhirit dhe kanaleve të pagesave. Në çdo rast, duke qenë mjaft e pamundur që zgjidhjet e shkallëzimit në rrjet të jenë në gjendje të kënaqin kërkesën në rritje për bitcoin, me kalimin e kohës zgjidhjet e nivelit të dytë do të duhet domosdoshmërisht të rriten në numër, duke krijuar një lloj të ri të institucioneve financiare, të ngjashëm me bankat e sotme, të cilat do të përdorin kriptografi dhe do të funksionojnë kryesisht në internet.

### A është bitcoin-i për kriminelët?

Ndër paragjykimet e para dhe më të mëdha të krijuara rreth bitcoin-it është akuza e të qenit një monedhë veçanërisht e përshtatshme për aktivitetet e kriminelëve dhe terroristëve. Lista e artikujve të botuar ndër vite dhe që përmbajnë pretendime të pabazuara, sipas të cilave terroristët ose bandat kriminale po përdorin bitcoin për aktivitetin e tyre, është e gjatë. Shumë prej këtyre artikujve janë tërhequr,[^134] por jo përpara se ata të kenë ngulitur këtë ide në mendjet e shumë njerëzve, përfshirë edhe të vetë kriminelëve.

Realiteti është se ditari kryesor i bitcoin-it është globalisht i arri-tshëm dhe i pandryshueshëm. Ai do të mbajë historinë e çdo transa-ksioni për aq kohë sa bitcoin-i është ende funksional. Nuk është e saktë të thuash se bitcoin-i është anonim: ai është më tepër një rrjet pseudonim. Është e mundur, megjithëse nuk është e garantuar, të vendosni lidhje midis identiteteve të jetës reale dhe adresave të bitcoin-it, duke lejuar kështu gjurmimin e plotë të të gjitha transaksioneve nga një adresë pasi të jetë identifikuar një adresë publike. Bitcoin-i mund të konsiderohet anonim njësoj si interneti: anonimiteti varet nga sa mirë fshiheni dhe sa të tjerët dinë të hetojnë. Megjithatë, blockchain-i i bitcoin-it i bën përpjekjet për të fshehur identitetin e dikujt shumë më të vështira. Është e lehtë të eliminosh një pajisje, adresë emaili ose adresë IP për të mos e përdorur më kurrë, por është më e vështirë të fshihet plotësisht gjurma e transaksioneve në një adresë bitcoin. Për nga vetë natyra e saj, struktura e blockchain-it të bitcoin-it nuk është ideale për privatësinë.

Kjo e bën të pakëshillueshme përdorimin e bitcoin-it për çdo krim që në të vërtetë ka një viktimë; në fakt, natyra e tij pseudonuese do të lejonte që policia ose hetuesit e punësuar nga viktimat të gjurmonin, duke filluar nga adresat e përdorura, një identitet specifik në botën reale, madje edhe shumë vite pasi është kryer krimi. Vetë gjurma e pagesave në bitcoin ka qenë arsyeja pse shumë shitës droge në internet janë identifikuar dhe janë kapur, të bindur se bitcoin-i ishte plotësisht anonim.

Bitcoin-i është një teknologji për paranë dhe paraja është diçka që mund të përdoret nga kriminelët në çdo kohë. Falë ditarit të tij të përhershëm, bitcoin-i është veçanërisht i papërshtatshëm në përdorime të tilla, sidomos në rastet kur viktimat kanë mundësinë të ndjekin penalisht kriminelin. Bitcoin-i mund të jetë i dobishëm në lehtësimin e "krimeve pa viktima", në të cilat askush nuk ka një interes të veçantë për të përcaktuar identitetin e "kriminelit." Në realitet, duke lënë mënjanë propagandën e shtetit të shekullit XX, krimet pa viktima nuk ekzistojnë. Nëse një veprim nuk ka viktima, nuk është krim i vërtetë, pavarësisht se çfarë do të donin të besonin disa votues ose burokratë fodullë për prerogativën e tyre për të ligjësuar moralin te të tjerët. Për këto veprime të paligjshme, por në mënyrë të përsosur morale, bitcoin-i mund të jetë i dobishëm sepse nuk ka viktima që përpiqen të ndjekin autorin. Aktiviteti i padëmshëm i kryer shfaqet në blockchain si një transaksion individual, i cili mund të ketë një mori shkaqesh. Kështu që krimet pa viktima, të tilla si lojërat e fatit në internet dhe shmangia e kontrolleve të kapitalit, mund të pritet që të përdorin bitcoin-in, por përdorimi i tij do të ishte më pak i mundshëm për vrasje dhe terrorizëm. Tregtia e drogës duket se ndodh në blockchain-in e bitcoin-it, megjithëse kjo ka të ngjarë të vijë më shumë nga personat me varësi nga droga sesa nga një gjykim i shëndoshë, siç dëshmohet nga numri i madh i blerësve të drogës përmes bitcoin-it që janë identifikuar nga zbatimi i ligjit. Ndonëse statistikat për këtë çështje janë shumë të vështira për t'u gjetur, nuk do të çuditesha kur të zbuloja se blerja e drogave me bitcoin është shumë më e rrezikshme sesa me paratë fizike qeveritare.

Me fjalë të tjera, bitcoin-i ka të ngjarë të rrisë lirinë e individëve, pa lehtësuar domosdoshmërisht krimin. Nuk është një mjet për t'u pasur frikë, por për t'u përqafuar si një pjesë integrale e një të ardhme paqësore dhe të begatë.

Një lloj i krimit që ka përdorur vërtet bitcoin-in dhe që meriton të mbahet mend, është *ransomware*: një metodë e hyrjes së pa-autorizuar në kompjuter që kripton skedarët e viktimave dhe i lëshon ato vetëm nëse viktima bën një pagesë te marrësi, zakonisht në bitcoin. Megjithëse forma të tilla të krimit ekzistonin edhe para bitcoin-it, falë shpikjes së tij ato janë bërë më të lehta për t'u kryer. Ky është pa dyshim shembulli më i mirë i lehtësimit të krimit nga bitcoin-i. Megjithatë, mund të argumentohet se këto krime *ransomware* thjesht përfitojnë nga siguria e dobët e kompjuterit personal. Një kompani që mund të ketë të gjithë sistemin e saj kompjuterik të kyçur nga *hacker*-at anonimë, të cilët kërkojnë disa mijë dollarë në bitcoin ka probleme shumë më të mëdha sesa këta *hacker*-a. Ndërsa ata mund të kenë një nxitje prej disa mijëra dollarësh për të hyrë në kompjuterin e kompanisë, nga ana tjetër, konkurrentët, klientët dhe furnitorët mund të kenë një nxitje më të lartë për ta bërë këtë gjë. Në fakt, *ransomware*-i ka bërë të mundur zbulimin dhe ekspozimin e defekteve të sigurisë kompjuterike. Ky proces ka bërë që firmat të marrin masa paraprake më të mëdha për sigurinë, duke bërë që siguria kibernetike të rritet si industri. Me fjalë të tjera, bitcoin-i lejon monetizimin e tregut të sigurisë kompjuterike. Ndërsa *hacker*-at fillimisht mund të përfitojnë nga kjo, në planin afatgjatë, bizneset prodhuese do të komandojnë burimet më të mira të sigurisë.

### Si të shkatërrosh bitcoin-in: një manual për fillestarët

Shumë partizanë të bitcoin-it kanë krijuar bindje pothuajse fetare në aftësinë e bitcoin-it për të mbijetuar ndaj katastrofave që mund të ndodhin. Sasia e fuqisë përpunuese që e mbështet atë dhe numri i madh i nyjave të shpërndara në të gjithë botën që verifikojnë transaksionet ofrojnë një rezistencë të lartë ndaj ndryshimeve dhe ka të ngjarë që kjo të mbetet gjithmonë kështu. Shumica e atyre që nuk janë të njohur me bitcoin-in shpesh besojnë se është i dënuar për të marrë fund, sepse do të thyhet në mënyrë të pashmangshme, ashtu siç ndodh me gjithçka digjitale. Sapo të kuptohet se si funksionon bitcoin-i, bëhet e qartë se "pirateria" nuk është aspak e lehtë për t'u zbatuar. Sidoqoftë, ekzistojnë disa kërcënime të tjera të mundshme për të. Siguria kompjuterike është një problem thelbësisht i pazgjidhshëm, pasi përfshin sulmues të paparashikueshëm që gjejnë pika të reja sulmi. Është përtej qëllimit të këtij libri të sqarojë të gjitha kërcënimet e mundshme për bitcoin-in dhe t'i vlerësojë ato. Kjo pjesë shqyrton vetëm disa nga kërcënimet më të diskutuara dhe më të rëndësishme për fokusin e këtij libri mbi bitcoin-in si para të shëndoshë.

###### Pirateria

Rezistenca e bitcoin-it ndaj sulmit është e rrënjosur në tre veçori: thjeshtësia e dukshme e sistemit të tij, fuqia e madhe e përpunimit që nuk bën gjë tjetër veçse rrit sigurinë e kësaj arkitekture shumë të thjeshtë dhe nyjat e shpërndara, të cilat duhet të arrijnë konsensus për çdo ndryshim që ai të hyjë në fuqi. Për të krijuar idenë se sa i fortë është bitcoin-i, mjafton të imagjinoni ekuivalentin digjital të vendosjes së tërësisë së këmbësorisë dhe pajisjeve të ushtrisë amerikane rreth një sheshi lojërash në shkollë për ta mbrojtur atë nga pushtimi.

Në thelb, bitcoin-i është një regjistër i pronësisë së monedhave virtuale. Ka vetëm 21 milionë nga këto monedha, disa milionë adresa që i zotërojnë ato dhe jo më shumë se 500,000 transaksione që i lëvizin ato çdo ditë. Fuqia informatike që nevojitet për ta vënë në funksion këtë sistem është e vogël. Një kompjuter portativ 100 dollarësh mund ta bënte atë gjithashtu duke shfletuar në internet. Por arsyeja pse bitcoin-i nuk funksionon në një kompjuter portativ të thjeshtë është sepse një mënyrë e tillë do të kërkonte besim te pronari i laptopit dhe do të shkatërrohej lehtë nga një sulm kibernetik.

Të gjitha rrjetet kompjuterike, për siguri, përpiqen t'i bëjnë disa kompjuterë të padepërtueshëm për sulmuesit dhe t'i përdorin ato për të mbajtur një kopje përfundimtare të të dhënave të tyre. Nga ana tjetër, bitcoin-i merr një qasje krejtësisht të ndryshme për sigurinë kompjuterike: nuk shqetësohet të sigurojë asnjë nga kompjuterët e tij individualisht dhe operon nën supozimin se të gjitha nyjat e rrjetit janë sulmues armiqësorë. Në vend që të vendosë besim te çdo anëtar i rrjetit, bitcoin-i verifikon gjithçka që ata bëjnë. Ky proces i verifikimit, përmes provës së punës, është ai që konsumon sasi të mëdha të fuqisë përpunuese dhe ka provuar të jetë shumë i efekt-shëm, sepse e bën sigurinë e bitcoin-it të varur nga fuqia e madhe e përpunimit dhe, si e tillë, e bën të paprekshëm nga problemet e qasjes në rrjet prej aktorëve të dëmshëm. Nëse supozohet se të gjithë janë të pandershëm, atëherë vendoset një kosto e lartë për të shkruar transaksione në regjistrin e përbashkët, në mënyrë që kushdo që kryen një veprim mashtrues të zbulohet lehtësisht dhe të pësojë një dëm të konsiderueshëm ekonomik. Nxitja ekonomike e bën pandershmë-rinë jashtëzakonisht të kushtueshme dhe suksesin e sulmit shumë të vështirë.

Për të thyer bitcoin-in, në kuptimin e korruptimit të librit kryesor të transaksioneve, për të zhvendosur në mënyrë mashtruese monedha në një llogari specifike, ose për ta bërë atë të papërdorshëm, mjafton që një nyjë të postojë një bllok të pavlefshëm në blockchain dhe rrjeti ta miratojë atë, duke vazhduar të shtojë të tjera blloqe mbi të. Meqenëse nyjave u kushton shumë pak për të zbuluar mashtrimin, ndërsa kostoja e shtimit të një blloku transaksionesh është e lartë dhe rritet vazhdimisht dhe meqenëse shumica e nyjave në rrjet kanë interes që bitcoin-i të mbijetojë, kjo betejë nuk ka gjasa të fitohet nga sulmuesit dhe vazhdon të bëhet më e vështirë ndërsa kostoja e shtimit të blloqeve rritet.

Në zemër të arkitekturës së bitcoin-it ka një asimetri themelore midis kostos së krijimit të një blloku të ri transaksionesh dhe kostos së verifikimit të vlefshmërisë së këtyre transaksioneve. Kjo do të thotë që ndërsa falsifikimi i regjistrit është teknikisht i mundur, stimujt ekonomikë shpërndahen në mënyrë të tillë që ta parandalojnë atë. Si rezultat, deri më tani ditari i regjistrave të transaksioneve përbën një regjistër të padiskutueshëm transaksionesh të vlefshme.

###### Sulmi 51%-ësh

Sulmi prej 51% është një metodë e përdorimit të sasive të mëdha të përpunimit për të gjeneruar transaksione mashtruese, duke shpe-nzuar të njëjtën monedhë dy herë; kjo zgjidhet duke anuluar njërën nga transaksionet që në mënyrë të pashmangshme e lë marrësin të mashtruar dhe duarbosh. Në thelb, nëse një minator që kontrollon një përqindje të madhe të hashimit, atëherë ai arrin të zgjidhë shpejt vërtetimin e problemeve dhe mund të shpenzojë një bitcoin në një ditar publik që pret konfirmime, ndërsa degëzon një pirun të ditarit me një transaksion tjetër të të njëjtit bitcoin në një adresë tjetër, që i përket sulmuesit. Marrësi i transaksionit të parë merr konfirmime, por sulmuesi do të përpiqet të përdorë fuqinë e tij të përpunimit për ta bërë më të gjatë zinxhirin e dytë të sapokrijuar. Nëse ai arrin të bëjë zinxhirin e dytë më të gjatë se i pari, sulmi ka sukses dhe marrësi i transaksionit të parë do të shohë që monedhat që pati marrë janë zhdukur.

Sa më shumë normë hashimi të jetë në gjendje të komandojë sulmuesi, aq më shumë ka gjasa që ai ta bëjë zinxhirin mashtrues më të gjatë se ai i vërtetë publik dhe pastaj të kthejë transaksionin e tij duke përfituar bitcoin-et. Ndonëse mund të duket e thjeshtë në parim, në praktikë është shumë më e vështirë. Sa më gjatë që marrësi të jetë i gatshëm të presë konfirmimin e bllokut, aq më pak ka gjasa që sulmuesi të ketë sukses. Nëse marrësi pret të paktën gjashtë konfirmime, probabiliteti që një sulm të ketë sukses zvogëlohet në pafundësi.

Në teori, sulmi prej 51% është teknikisht shumë i mundshëm, por, në praktikë, nxitësit ekonomikë përputhen fuqimisht kundër tij. Një minator që ekzekuton me sukses një sulm prej 51% do të dëmtonte rëndë nxitësit ekonomikë për këdo që do të përdorë bitcoin-in dhe bashkë me këtë edhe kërkesën për monedha bitcoin. Ndërsa prodhimi i bitcoin-it është rritur për t'u bërë një industri shumë e madhe me investime të mëdha të kushtuara për prodhimin e monedhave, minatorët kanë një interes afatgjatë në integritetin e rrjetit, pasi vlera e shpërblimeve të tyre varet nga kjo gjë. Deri më sot nuk ka pasur sulme të suksesshme të shpenzimeve të dyfishta për çdo transaksion bitcoin-i që është konfirmuar të paktën një herë.

Një episod konceptualisht shumë afër këtij lloji sulmi ndodhi më vitin 2013, kur një faqe bastesh e quajtur Betcoin Dice vodhi një shumë prej 1.000 bitcoin-esh (të cilat në atë kohë vlenin rreth 100,000 $) përmes shpenzimit të dyfishtë, duke përdorur burime të konsiderueshme minerare. Megjithatë, ai sulm pati sukses sepse Betcoin Dice po pranonte transaksione me zero konfirmime, duke e bërë koston e sulmit relativisht të ulët. Nëse platforma do të kishte kërkuar qoftë edhe një konfirmim të vetëm para se të vërtetonte një transa-ksion, sulmi do të kishte shumë më pak të ngjarë të ishte i suksesshëm. Kjo është një tjetër arsye që blockchain-i i bitcoin-it nuk është i përshtatshëm për pagesa konsumatore: duhen mesatarisht 1 deri në 12 minuta që të krijohet një bllok i ri për të konfirmuar një transaksion. Nëse një procesor i madh pagese do të pranonte të merrte përsipër rrezikun e miratimit të pagesave me zero konfirmime, ai do të bëhej një objektiv fitimprurës për sulmet e koordinuara me shpenzime të dyfishta që shfrytëzojnë burime të mëdha minerare. Si përfundim, një sulm prej 51% është teorikisht i mundur për t'u ekzekutuar nëse marrësit e pagesës nuk presin verifikimin e blloqeve për të konfi-rmuar vlefshmërinë e transaksionit. Megjithatë, në praktikë nxitësit ekonomikë janë kundër zotëruesve të fuqisë së hashit në përdorimin e investimeve të tyre dhe, si rezultat, nuk ka pasur sulme të suksesshme prej 51% ndaj nyjave që kanë pritur të paktën një konfirmim.

Prandaj, nëse sulmi prej 51% i kryer për arsye fitimi bëhet i parealizueshëm, prapëseprapë ekziston mundësia që një sulm i tillë të bëhet me qëllim shkatërrimin e bitcoin-it. Një qeveri ose një entitet privat mund të vendosë të krijojë kapacitetin e nevojshëm të minierave për të komanduar shumicën e rrjetit dhe më pas të vazhdojë të përdorë atë fuqi përpunuese për të nisur sulme të vazhdueshme të dyfishta, duke mashtruar shumë përdorues dhe duke shkatërruar besimin në sigurinë e rrjetit. Megjithatë, natyra ekonomike e minimit është e vendosur kundër materializimit të këtij skenari. Në fakt, minimi i bitcoin-it paraqet një nga përdorimet më të mëdha, më fitimprurëse dhe në rritje të fuqisë përpunuese në botë, prodhimi i së cilës përbën një treg global mjaft konkurrues. Një sulmues mund të vlerësojë koston e komandimit të shumicës së fuqisë aktuale të hashimit, duke përvetësuar pajisjet e nevojshme. Por nëse një sasi kaq e madhe burimesh do të mobilizohej për të blerë pajisje prodhimi, prodhuesit e pajisjes do të mund të zgjeronin operacionet e tyre përmes shtimit të të ardhurave nga shitjet dhe në të njëjtën kohë do mund të prodhonin më shumë pajisje për të përballuar kërkesën e tregut, duke rritur në këtë mënyrë vështirësinë e prodhimit dhe koston e sulmit. Në thelb, vetë hyrja në tregun e prodhimit automatikisht e vendos sulmuesin në një disavantazh në krahasim me minatorët e pranishëm, pasi blerja e pajisjeve të prodhimit shton me shpejtësi rritjen e fuqisë së përpunimit të pakontrolluar nga ai . Nga ana tjetër, sa më shumë burime të shpenzohen në përpjekjen për të sulmuar bitcoin-in, aq më shpejt rritet fuqia përpunuese e bitcoin-it dhe aq më i vështirë bëhet sulmi. Pra, edhe një herë, megjithëse teknikisht e mundur, ekonomiksi i rrjetit e bën shumë të vështirë që një sulm i tillë të ketë sukses.

Një sulmues, veçanërisht një shtet, mund të përpiqet të sulmojë bitcoin-in duke marrë kontrollin e infrastrukturës ekzistuese të minimit dhe duke e përdorur atë në mënyrë të padobishme që të dëmtojë sigurinë e rrjetit. Fakti që minimi i bitcoin-it është shpërndarë mirë gjeografikisht e bën këtë një perspektivë sfiduese që do të kërkonte bashkëpunim nga qeveri të ndryshme në të gjithë botën. Një mënyrë më e mirë për të zbatuar një sulm mund të jetë jo përmes qasjes fizike të pajisjeve të minierave, por duke i komanduar ato përmes pajisjeve me viruse të integruara.

###### Viruset e integruara në pajisje

Një mundësi tjetër për të bojkotuar ose shkatërruar rrjetin bitcoin është përmes korruptimit të pajisjeve që ekzekutojnë softuerin e tij, duke e bërë atë të arritshëm për palët e jashtme. Nyjat që kryejnë minimin mund të jenë të pajisura me virus të padetektueshëm që mund të lejojë palët e treta të marrin kontrollin. Kjo pajisje mund të çaktivizohet ose të kontrollohet në distancë në një kohë kur fillon një sulm 51%-ësh.

Një shembull tjetër do të ishte përmes teknologjisë së spiunimit të instaluar në kompjuterët e përdoruesve, që lejon qasjen në bitcoin-et e përdoruesve duke hyrë në çelësat e tyre privatë. Sulme të tilla në një shkallë masive mund të dëmtojnë rëndë besimin në bitcoin si një aset dhe për pasojë edhe kërkesën për të.

Të dy llojet e sulmeve janë teknikisht të realizueshme dhe, ndryshe nga dy llojet e mëparshme të sulmeve, edhe suksesi i pjesshëm do të ishte i mjaftueshëm për të krijuar konfuzion, duke dëmtuar repu-tacionin dhe kërkesën për bitcoin. Një sulm i tillë ndaj pajisjeve të prodhimit ka më shumë të ngjarë të ketë sukses duke pasur parasysh se ekzistojnë vetëm disa prodhues të këtyre pajisjeve dhe kjo përbën një nga pikat më kritike të dështimit të bitcoin-it. Sidoqoftë, rritja e minimit të bitcoin-it ka të ngjarë të tërheqë gjithnjë e më shumë prodhues të pajisjeve të nevojshme për minim, duke kufizuar dëmin e shkaktuar nga një ndërhyrje e mundshme në pajisjet e një prodhuesi të vetëm.

Duke pasur parasysh numrin praktikisht të pakufizuar të pro-dhuesve të kompjuterëve personalë në të gjithë botën, që krijojnë makina të afta për të qasur rrjetin bitcoin, lloji i dytë i sulmit paraqet një rrezik më pak sistematik. Nëse ndonjë nga prodhuesit rezulton i kompromentuar, ka të ngjarë që blerësit të kalonin te prodhuesit e tjerë. Për më tepër, përdoruesit mund të gjenerojnë çelësat privatë dhe adresa bitcoin jashtë rrjetit, pa u lidhur me internet dhe përmes kompjuterëve që nuk do t'i përdorin kurrë ato; më të çmendurit madje mund t'i shkatërrojnë ato fizikisht menjëherë pas krijimit të çelësave; në këtë mënyrë, monedhat e ruajtura në këta çelësa privatë virtualë do të mbijetojnë ndaj çdo lloj sulmi në rrjet.

Prirjet anarkiste dhe të përdorimit të gjerë të kriptografisë nga partizanët e bitcoin-it, të cilat i bëjnë ata të besojnë shumë më tepër në verifikim sesa në besim, janë veçanërisht të rëndësishme dhe ndihmojnë kundër këtyre llojeve të sulmeve. Për më tepër, ata që zotërojnë bitcoin-e janë përgjithësisht shumë më kompetentë sesa popullsia mesatare nga pikëpamja teknologjike dhe gjithashtu shumë të përpiktë në kontrollimin e pajisjeve dhe programeve që përdorin. Në mënyrë të ngjashme, kultura e vlerësimit ndaj kodit me burim të hapur gjithashtu shërben si një mbrojtje e rëndësishme kundër këtyre llojeve të sulmeve. Duke pasur parasysh natyrën e shpërndarë të rrjetit, ka shumë të ngjarë që sulme të tilla të shkaktojnë kosto dhe humbje të konsiderueshme për individët dhe ndoshta edhe ndërprerje sistematike të rrjetit, por ka shumë të ngjarë të mos e ndalojnë atë përgjithmonë ose të shkatërrojnë krejtësisht kërkesën për bitcoin. Realiteti është se bitcoin-i është bërë i vlefshëm nga stimujt ekonomikë, jo nga llojet e pajisjeve. Çdo pajisje e vetme është e panevojshme për funksionimin e bitcoin-it dhe mund të zëvendësohet me pajisje të tjera. Sidoqoftë, një diversifikim më i madh i prodhuesve të pajisjeve, duke mos bërë asnjë prej tyre të rëndësishëm sistematikisht, do të përmirësojë më tej fuqinë e bitcoin-it dhe do të garantojë më mirë mbijetesën e tij.

###### Interneti dhe sulmet mbi infrastrukturë

Një nga keqkuptimet më të zakonshme në lidhje me bitcoin-in është se ai mund të bllokohet duke mbyllur infrastrukturën e rëndësishme të komunikimit në të cilën mbështetet, pra duke mbyllur internetin. Problemi me këto teza është se ato e keqkuptojnë natyrën e bitcoin-it, duke e kuptuar atë si një rrjet në kuptimin tradicional të infrastrukturës dhe pajisjet e dedikuara për prodhim si pajisje me dobësi individuale që mund të sulmohen dhe kompromentohen. Por bitcoin-i është një protokoll softuerik; është një proces i brendshëm që mund të kryhet në secilën prej miliarda makinerive kompjuterike që janë të shpërndara në të gjithë botën. Bitcoin-i nuk ka asnjë pikë të vetme dështimi dhe asnjë strukturë e vetme harduerike nuk është e domosdoshme për të. Çdo kompjuter që drejton softuerin e bitcoin-it mund të lidhet me rrjetin dhe të kryejë operacione në të. Në këtë kuptim është i ngjashëm me internetin, në atë që është një protokoll që lejon kompjuterët të lidhen së bashku, por nuk është infrastruktura që i lidh ato. Sasia e të dhënave që kërkohet për të përcjellë informacion në lidhje me bitcoin-in nuk është shumë e madhe; ajo zë një pjesë të vogël të shumës totale të trafikut të Internetit. Bitcoin-i nuk ka nevojë për një infrastrukturë aq të gjerë sa pjesa tjetër e internetit, sepse blockchain-i i tij transmeton vetëm 1 megabyte të dhëna çdo dhjetë minuta. Ekzistojnë teknologji të panumërta me kabllo dhe pa kabllo për transmetimin e të dhënave në të gjithë botën dhe secilit përdorues i duhet vetëm një prej këtyre për t'u lidhur me rrjetin. Për të gjeneruar një situatë në të cilën asnjë përdorues i bitcoin-it nuk është në gjendje të lidhet me përdoruesit e tjerë, lloji i dëmit që do të duhej t'i bëhej informacionit, të dhënave dhe infrastrukturës së lidhjes do të ishte absolutisht shkatërrues. Shoqëria moderne dhe shumë shërbime jetësore varen nga funksionimi i këtyre infrastrukturave të komunikimit. Përpjekja për të çaktivizuar të gjithë infrastrukturën e Internetit në të njëjtën kohë do të shkaktonte dëm të konsiderueshëm në çdo shoqëri që do ta bënte atë dhe me gjasë nuk do të ishte në gjendje të ndalonte rrjedhën e të dhënave në rrjetin bitcoin, pasi makineritë e shpërndara mund të lidhen me njëra-tjetrën duke përdorur protokolle dhe komunikime të koduara. Thjesht ka shumë kompjuterë dhe lidhje të shpërndara në të gjithë botën, të përdorura nga shumë njerëz, që ndonjë fuqi të jetë në gjendje t'i ndërpresë njëkohësisht. Skenari i vetëm i mundshëm ku kjo mund të ndodhë do të ishte apokaliptik, pas të cilit nuk do të mbetet askush që të pyesë nëse bitcoin-i është ende operacional apo jo. Nga të gjitha kërcënimet e mundshme për bitcoin-in, mendoj se kjo është më pak e besueshme ose kuptimplotë.

###### Rritja e kostove të nyjave dhe rënia e numrit të tyre

Përtej skenarëve futuristikë dhe trillimeve shkencore që përfshijnë shkatërrimin e infrastrukturës telekomunikuese të njerëzimit në një përpjekje të kotë për të zhdukur një program softuerik, ka shumë më tepër kërcënime realiste ndaj bitcoin-it në bazat e dizajnit të tij. Vetia e bitcoin-it si para e fortë, oferta e së cilës nuk mund të ndryshohet dhe si para digjitale rezistente ndaj censurës pa mundësinë e ndërhyrjes së palëve të treta, varet nga rregullat e konsensusit të rrjetit që mbeten shumë të vështira për t'u ndryshuar, veçanërisht oferta monetare e tij. Arsyeja që sjell këtë *status-quo* të qëndrueshme, siç u diskutua më parë, është sepse mosrespektimi i rregullave aktuale të konsensusit nga një anëtar i rrjetit paraqet një veprim shumë të rrezikshëm dhe me shumë mundësi humbës për çdo anëtar që e provon. Por ajo që e bën atë lëvizje shumë të rrezikshme dhe të pamundur është se numri i nyjave që ekzekutojnë softuerin është aq i madh, saqë koordinimi midis tyre nuk është praktik për të komplotuar mbi këtë rrjet. Nëse kostoja e drejtimit të një nyje bitcoin rritet ndjeshëm, manaxhimi i saj do të bëhej më i vështirë për gjithnjë e më shumë përdorues dhe, si rezultat, numri i nyjave në rrjet do të ulej. Një rrjet me disa dhjetëra nyja ndalon së decentralizuari në mënyrë të efektshme, pasi hap mundësinë e bashkëpunimit për të ndryshuar rregullat e rrjetit për përfitimin e tyre, ose edhe për ta sabotuar atë.

Sipas mendimit tim, ky mbetet kërcënimi teknik më serioz për bitcoin-in në një periudhë afatmesme dhe afatgjatë. Siç duket, pengesa kryesore për individët që janë në gjendje të drejtojnë nyjat e tyre është shtrirja e lidhjes në Internet. Për sa kohë që blloqet mbeten nën 1 megabyte, nyja duhet të jetë përgjithësisht e manaxhueshme. Çdo pirun i fortë që rrit madhësinë e bllokut do të shkaktonte një rritje në koston e drejtimit të një nyje, duke çuar në zvogëlimin e numrit operacional të tyre. Megjithëse kjo është teknikisht e mundur, ashtu si me kërcënimet e mëparshme, stimujt ekonomikë të sistemit veprojnë kundër saj dhe e bëjnë të vështirë konkretizimin, siç dëshmohet nga refuzimi i përpjekjeve të shumta për të rritur masën e bllokut deri më tani.

###### Thyerja e algoritmit të hashimit SHA-256

Funksioni i hashimit SHA ‐ 256 është një pjesë integrale e fu-nksionimit të sistemit bitcoin. Shkurtimisht, hashimi është një proces që merr çdo rrjedhë të dhënash si një input dhe i shndërron ato në një set të dhënash me madhësi fikse (i njohur si hash), duke përdorur një formulë matematikore të pakthyeshme. Me fjalë të tjera, përdorimi i këtij funksioni është i lehtë për të gjeneruar një hash për ndonjë pjesë të caktuar të dhënash, por nuk është i mundur të përcaktohet vargu origjinal i të dhënave nga hashi fillestar. Falë përmirësimeve në fuqinë e përpunimit, mund të bëhet e mundur që kompjuterët të kryejnë llogaritjen e këtyre funksioneve, të cilat do t'i bënin të gjitha adresat e bitcoin-it të prekshme nga vjedhja.

Nuk është e mundur të dihet nëse dhe kur një skenar i tillë mund të ndodhë, por nëse ndodh, ai do të përbënte një kërcënim teknik shumë serioz për bitcoin-in. Zgjidhja teknike për t'iu kundërvënë këtij rreziku është kalimi në një formë më të fortë kriptimi, por pjesa e ndërlikuar është te koordinimi i një piruni të fortë softuerik që e çon shumicën e nyjave të rrjetit drejt braktisjes së rregullave të vjetra të konsensusit për një seri të re rregullash me një funksion hashimi të ri. Në këtë rast zbatohen gjithashtu të gjitha problemet e diskutuara më parë lidhur me vështirësinë e koordinimit të një piruni; megjithatë, meqenëse ky është një kërcënim i vërtetë, çdo zotërues i bitcoin-it që zgjedh të qëndrojë në implementimin e vjetër do të ishte i prekshëm nga pirateria; prandaj, ka të ngjarë që shumica e përdoruesve të marrin pjesë në një ndarje të re. Pyetja e fundit interesante që mbetet është nëse ky pirun do të zhvillohet në mënyrë të rregullt me migrimin e të gjithë përdoruesve në të njëjtin zinxhir, ose nëse kjo do të çojë në ndarjen e zinxhirit në disa degë, secila me metoda të ndryshme kriptografike. Si përfundim, atje ku sigurisht është e mundur që hashi SHA ‐ 256 mund të deshifrohet, stimujt ekonomikë të përdoruesve të rrjetit favorizojnë konsensusin gati unanim për kalimin njëkohësisht në një algoritëm më të fortë.

###### Një rikthim te paraja e shëndoshë

Ndërsa shumica e diskutimeve se si bitcoin-i mund të dështojë ose të shkatërrohet përqendrohet në sulmet teknike, një mënyrë shumë më premtuese për të sulmuar bitcoin-in është përmes dëmtimit të stimujve ekonomikë për përdorimin e tij. Të përpiqesh të sulmosh ose shkatërrosh bitcoin-in në ndonjë nga mënyrat e përmendura më sipër nuk ka shumë të ngjarë të ketë sukses, sepse bie ndesh me stimujt ekonomikë që nxisin përdorimin e tij. Me fjalë të tjera, do të ishte njësoj si të përpiqesh të ndalosh përdorimin e rrotave ose thikave; për sa kohë që një teknologji është e dobishme, përpjekjet për ndalimin e saj do të dështojnë, pasi njerëzit do të vazhdojnë të gjejnë mënyra për ta përdorur atë, ligjërisht ose jo. E vetmja mënyrë që një teknologji të mund të ndalet nuk është përmes pengesave ligjore, por duke shpikur një më të mirë ose duke shmangur nevojën për përdorimin e saj. Për shembull, ndalimi i makinës së shkrimit nuk do të kishte penguar kurrë prodhimin dhe përdorimin e saj, megjithatë ajo u zhduk spontanisht me zhvillimin e kompjuterëve personalë.

Kërkesa për bitcoin buron nga nevoja e individëve në të gjithë botën për të kryer transaksione që anashkalojnë kontrollet politike dhe për të pasur një rezervë valutore rezistente ndaj inflacionit. Për sa kohë që autoritetet politike vendosin kufizime mbi individët që transferojnë para dhe për sa kohë që paratë qeveritare janë para të lehta, oferta e të cilave mund të zgjerohet lehtësisht sipas tekave të politikanëve, kërkesa për bitcoin do të vazhdojë; oferta e tij në rënie ka të ngjarë të çojë në rritjen e vlerës me kalimin e kohës, duke tërhequr kështu një numër gjithnjë e më të madh njerëzish për ta përdorur atë si një rezervë valutore.

Në mënyrë hipotetike, kërkesa për bitcoin do të ulej ndjeshëm nëse sistemet bankare dhe monetare të të gjithë botës do të zëvendësoheshin me ato që ekzistonin gjatë standardit të arit në fund të shekullit të nëntëmbëdhjetë, kur liria individuale dhe paratë e forta ishin kryesore. Ndoshta vendimi për të rivendosur një sistem të shëndetshëm monetar dhe bankar do të shkaktonte një rënie të kërkesës për bitcoin, në mënyrë të tillë që të ulte ndjeshëm çmimin e tij, duke dëmtuar rëndë të gjithë pjesëmarrësit në rrjet dhe duke e kthyer atë shumë vite pas. Me rritjen e paqëndrueshmërisë dhe disponueshmërinë e një standardi monetar ndërkombëtar të besueshëm dhe relativisht të qëndrueshëm, nxitja për përdorimin e bitcoin-it bie ndjeshëm. Në një botë ku kufi-zimet dhe prirjet inflacioniste të qeverive disiplinohen nga standardi i arit, përparësia e parë e tij në përdorimin si para dhe qëndrueshmëria relative e fuqisë blerëse të tij do të përbënte një pengesë të vështirë për t'u kapërcyer nga bitcoin-i, pasi do të zvogëlonte potencialin e tij për të vazhduar rritjen e shpejtë, duke e parandaluar atë që të arrijë ato dimensione mjaft të mëdha për të përfituar qëndrueshmërinë relative të çmimit.

Megjithatë, në praktikë mundësia e një kthimi botëror drejt parave të shëndosha dhe qeverisë liberale është jashtëzakonisht e pamundur, pasi këto koncepte janë kryesisht të huaja për shumicën dërrmuese të politikanëve dhe votuesve në të gjithë botën, të cilët janë rritur për breza të tërë duke kuptuar kontrollin e qeverisë mbi paratë dhe moralin, siç është e nevojshme për funksionimin e çdo shoqërie. Më tej, edhe nëse një transformim i tillë politik dhe monetar do të ishte i mundur, shkalla e rritjes së ofertës së bitcoin-it ka të ngjarë të vazhdojë ta bëjë atë një bast tërheqës spekulativ për shumë njerëz, gjë që në vetvete do të bënte që të rritet më tej dhe të fitojë një rol më të madh monetar. Sidoqoftë, në vlerësimin tim, një kthim monetar global në ar mund të jetë kërcënimi më domethënës për bitcoin-in, megjithatë nuk ka gjasa të ndodhë dhe as ta shkatërrojë plotësisht atë.

Një mundësi tjetër për nxjerrjen e bitcoin-it jashtë funksioni do të ishte përmes shpikjes së një forme të re parash të shëndosha që është superiore ndaj tij. Shumë duken të bindur se kriptovalutat e tjera që imitojnë bitcoin-in mund ta arrijnë këtë, por është besimi im i vendosur se asnjë prej monedhave që kopjojnë modelin e bitcoin-it nuk mund të konkurrojë me të për të qenë para të shëndosha, për arsye që do të diskutohen gjerësisht në seksionin tjetër të kapitullit, kryesisht sepse: bitcoin-i është e vetmja monedhë digjitale me të vërtetë e decentralizuar, e cila është rritur në mënyrë spontane si një ekuilibër i shëndoshë midis minatorëve, koduesve dhe përdoruesve, ku askush prej tyre nuk mund ta kontrollojë atë. Vetëm një herë ishte i mundur zhvillimi i një monedhë të bazuar në këtë model, sepse, sapo të merret vesh nga të gjithë se funksionon si duhet, çdo përpjekje për ta kopjuar do të rezultojë në një rrjet qendror që kontrollohet nga lart-poshtë, i cili kurrë nuk do t'i shpëtojë kontrollit të krijuesve të tij.

Pra, kur bëhet fjalë për strukturën dhe teknologjinë e bitcoin-it, nuk ka shumë të ngjarë që ndonjë monedhë që e kopjon të mund ta zëvendësojë atë. Një dizajn dhe teknologji e re për zbatimin e *cash*-it digjital dhe parave të forta mund të krijojë një konkurrencë të tillë, megjithëse nuk është e mundur të parashikohet shfaqja e një teknologjie të tillë para se të krijohet dhe sigurisht, siç mund ta kuptojë kushdo që e njeh problemin, nuk është një shpikje e lehtë për t'u zbatuar.

###### Altcoin-et: monedhat alternative

Bitcoin-i ishte shembulli i parë i parave elektronike, por sigurisht jo i fundit në këtë fushë. Sapo modeli i Nakamotos u shfaq dhe monedha arriti të fitonte vlerë dhe adoptim, shumë e kopjuan atë për të prodhuar monedha të ngjashme. Namecoin-i ishte monedha e parë e tillë, e cila përdori kodin e bitcoin-it dhe filloi të funksiononte në prill 2011. Deri në shkurt 2017, sipas coinmarketcap.com u krijuan të paktën 732 monedha digjitale.

Shumë janë të bindur se këto monedha konkurrojnë me bitcoin-in dhe se në të ardhmen ndonjëra prej tyre mund të jetë në gjendje ta kapërcejë atë; në të vërtetë ato nuk janë në konkurrencë me bitcoin-in, sepse ato kurrë nuk mund të kenë vetitë që e bëjnë bitcoin-in funksional si para digjitale dhe para të shëndoshë. Në mënyrë që një sistem digjital të funksionojë si para digjitale, duhet të jetë jashtë kontrollit të ndonjë pale të tretë; funksionimi i tij duhet të përputhet me vullnetin e përdoruesit sipas protokollit, pa asnjë mundësi që palët e treta të ndalojnë këto pagesa. Pas viteve vëzhgimi të krijimit të monedhave alternative, duket e pamundur që ndonjë monedhë tjetër të rikrijojë ngërçin konfliktual që ekziston midis aktorëve të bitcoin-it, duke parandaluar që një palë në veçanti të marrë kontrollin e pagesave në të.

Bitcoin-i u krijua nga një programues pseudonim, identiteti real i të cilit është ende i panjohur. Ai e postoi projektin në një buletin të panjohur për programuesit kompjuterikë të interesuar për kriptografinë dhe, pasi mori mendime dhe reagime, gjatë disa muajve nisi rrjetin me programuesin e ndjerë Hal Finney, i cili vdiq në gusht të vitit 2014. Duke bërë transaksione me Finney-n dhe duke eksperimentuar me softuerin, shumë anëtarë filluan të bashkohen në rrjet për të shkëmbyer dhe minuar. Nakamoto u zhduk në mes të vitit 2010, duke komunikuar "lëvizjen në projekte të reja" dhe ka shumë të ngjarë që nuk u shfaq më kurrë që nga ai vit.[^135] Sipas të gjitha gjasave, ka rreth 1 milion bitcoin që mbahen në një llogari që kontrollohet nga Nakamoto, por këto monedha nuk kanë lëvizur asnjëherë. Sidoqoftë, Nakamoto bëri shumë kujdes për të siguruar që ai nuk do të identifikohet dhe deri më sot nuk ka prova bindëse për të identifikuar se kush është Nakamoto i vërtetë. Nëse do të dëshironte të identifikohej, ai do të kishte dalë përpara. Nëse do të kishte lënë ndonjë provë që mund të çonte në gjurmimin e identitetit të tij, me gjasë do të ishte përdorur tashmë për ta zbuluar. Të gjitha shkrimet dhe komunikimet e tij janë vlerësuar me ngulm nga hetuesit dhe gazetarët, por pa rezultat. Për të gjithë ata që janë të përfshirë në bitcoin, ka ardhur koha të mos e përfillin çështjen dhe të pranojnë faktin se identiteti i tij nuk ka asnjë lidhje me funksionimin e teknologjisë, në të njëjtën mënyrë siç nuk ka më rëndësi sot identiteti i shpikësit të rrotës.

Për shkak se Nakamoto dhe Finney nuk janë më me ne, bitcoin-i nuk ka pasur ndonjë figurë apo udhëheqës qendror që mund të diktojë drejtimin e tij ose të ushtrojë ndikim gjatë zhvillimit. Edhe Gavin Andreseni, i cili ishte në kontakt të ngushtë me Nakamoton dhe një nga fytyrat më të identifikueshme të bitcoin-it, ka dështuar në mënyrë të përsëritur për të diktuar ose ndikuar në drejtimin e evolucionit të bitcoin-it. Shpesh në shtyp citohet një email, me sa duket emaili i fundit që është dërguar nga Nakamoto, i cili thotë, "Unë kam kaluar në projekte të tjera. Bitcoin-i është në duar të mira me Gavin dhe të tjerët. "[^136] Siç e kemi parë tashmë, Andreseni është përpjekur vazhdimisht që të rrisë madhësinë e blloqeve të bitcoin-it, por të gjitha propozimet e tij për ta bërë këtë nuk kanë arritur të tërheqin vëmendjen e operatorëve të nyjave.

Bitcoin-i ka vazhduar të rritet dhe të lulëzojë në të gjitha metrikat e përmendura në Kapitullin [13](#ch014.xhtml#ch08), ndërsa autoriteti i çdo individi ose pale të vetme mbi të është bërë pothuajse i parëndësishëm. Bitcoin-i mund të kuptohet si një pjesë e kodit sovran, sepse nuk ka asnjë autoritet të jashtëm që mund të kontrollojë sjelljen e tij. Vetëm rregullat e rrjetit kontrollojnë bitcoin-in dhe mundësia e ndryshimit të këtyre rregullave në ndonjë mënyrë thelbësore është bërë jashtëzakonisht jopraktike, pasi anshmëria e *status‐quo*-së vazhdon të formësojë stimujt e të gjithë anëtarëve të rrjetit.

Është sovraniteti i kodit të bitcoin-it, mbështetur nga prova e punës, që e bën atë një zgjidhje vërtet të efektshme për problemin e shpenzimeve të dyfishta dhe një para digjitale të suksesshme. Është pikërisht kjo mungesë e nevojës për t'u besuar palëve të treta që monedhat e tjera digjitale nuk do të jenë kurrë në gjendje ta kopjojnë. Përballja me ndonjë monedhë digjitale të ndërtuar pas bitcoin-it është një krizë e thellë ekzistenciale: meqenëse bitcoin-i funksionon mirë, me një shkallë më të lartë sigurie, fuqi më të lartë përpunuese dhe një bazë të vendosur përdoruesish, kushdo që ka nevojë të përdorë para digjitale do ta parapëlqejë atë ndaj alternativave më të vogla dhe më pak të sigurta. Për shkak se kopjimi i kodit për të gjeneruar një monedhë të re është pothuajse falas dhe monedhat imituese shumohen, asnjë monedhë e vetme nuk ka të ngjarë të zhvillojë ndonjë lloj rritjeje apo vrulli të rëndësishëm, nëse nuk ka një ekip aktiv të përkushtuar për ta ushqyer, rritur, zhvilluar dhe për ta siguruar atë. Duke qenë shpikja e parë e tillë, demonstrimi i vlerës së bitcoin-it si *cash* digjital dhe para e fortë ishte i mjaftueshëm për të siguruar rritjen e kërkesës për të, duke e lejuar të ketë sukses edhe pse personi i vetëm i ngarkuar me projektin ishte një programues anonim, i cili praktikisht nuk harxhoi para për promovimin e tij. Duke qenë imitime thelbësore shumë të lehta për t'u rikrijuar, të gjitha altcoin-et nuk gëzojnë një kërkesë të tillë, kështu që ata që i promovojnë ato duhet të punojnë në mënyrë aktive për ndërtimin dhe mirëmbajtjen e tyre.

Kjo është arsyeja pse pothuajse të gjitha monedhat alternative kanë një ekip pune në krye; ata që janë pjesë e tij filluan projektin, e reklamuan atë, krijuan materialin e marketingut dhe futën njoftimet në shtyp sikur të ishin lajme, ndërkohë që kishin edhe përparësinë e emetimit të një numri të madh të monedhave para se dikush të kishte dëgjuar për to. Këto skuadra përbëhen kryesisht nga individë të njohur për publikun dhe, sado që përpiqen, ata nuk mund të demonstrojnë me besueshmëri se nuk kanë kontroll mbi drejtimin e monedhës; kjo automatikisht nënkupton që monedhat e tjera mund të kontrollohen nga palë të treta. Me fjalë të tjera, pasi xhindi bitcoin doli nga shishja, çdokush që përpiqet të ndërtojë një alternativë ndaj tij do të ketë sukses vetëm duke investuar shumë në të dhe duke marrë në të vërtetë kontrollin e tij. Sidoqoftë, për sa kohë që një monedhë digjitale u jep pushtetin sovran palëve të treta, atëherë ajo monedhë nuk mund të kuptohet si një formë e parave digjitale, por si një formë pagese e ndërmjetme -- dhe, në të njëjtën kohë, jo shumë e efektshme.

Kjo paraqet një dilemë për projektuesit e monedhave alternative: pa manaxhim aktiv nga një ekip zhvilluesish dhe tregtarësh, asnjë monedhë digjitale nuk do të tërheqë vëmendje ose kapital në një det me mbi 1000 monedha. Megjithatë, me zhvillimin aktiv dhe mena-xhimin e marketingut nga një ekip, monedha nuk mund të tregojë më besueshmëri se nuk kontrollohet nga këta individë. Me një grup zhvi-lluesish që kontrollojnë shumicën e monedhave, fuqinë e përpunimit dhe ekspertizën e kodimit, monedha është praktikisht e centralizuar, pasi interesat e ekipit diktojnë rrugën e saj të zhvillimit. Nuk ka asgjë të keqe në një monedhë digjitale të centralizuar dhe ne mund të kemi konkurrentë të tillë në një treg të lirë pa kufizime qeveritare. Por ka diçka thellësisht të gabuar në lidhje me një monedhë të centralizuar që miraton një dizajn mjaft të rëndë dhe jo të efektshëm, përparësia e vetme e së cilës është heqja e pikave të vetme të cenueshmërisë.

Ky problem është më i theksuar për monedhat digjitale që fillojnë me një Ofertë Fillestare të Monedhave (ICO), e cila krijon një grup shumë të dukshëm të zhvilluesve që komunikojnë publikisht me inve-stitorët, duke e bërë të gjithë projektin të centralizuar. Provat dhe mundimet e Ethereum-it, monedhës më të madhe për sa i përket vlerës së tregut pas bitcoin-it, e ilustrojnë qartë këtë pikë.

Organizata Autonome e Decentralizuar (DAO) ishte implementimi i parë i kontratave inteligjente në rrjetin Ethereum. Pas një investimi për më shumë se 150 milionë dollarë në këtë kontratë inteligjente, një sulmues ishte në gjendje të ekzekutonte kodin në një mënyrë ku mund të transferonte rreth një të tretën e të gjitha pasurive të DAO-s në llogarinë e tij. Pa dyshim, do të ishte e pasaktë ta përshkruajmë këtë sulm si një vjedhje pasi, nga njëra anë, të gjithë depozituesit kishin pranuar që një kod dhe asgjë tjetër përveç tij, kontrollonte paratë e tyre ndërsa, nga ana tjetër, sulmuesi nuk kishte bërë asgjë tjetër përveç ekzekutimit të kodit ashtu siç ishte pranuar nga depozituesit. Pas sulmit të DAO-s, zhvilluesit e Ethereum-it krijuan një version të ri të tij, ku ky gabim i papërshtatshëm nuk ndodhi kurrë, duke konfiskuar fondet e sulmuesit për t'ua shpërndarë viktimave të tij. Kjo ndërhyrje njerëzore në manaxhim bie në kundërshtim me objektivin e kthimit të kodit në ligj dhe vë në pikëpyetje të gjithë logjikën e kontratave inteligjente.

Nëse rrjeti i dytë më i madh për sa i përket fuqisë përpunuese mund të ndryshojë regjistrimin e tij të ditarit kur transaksionet nuk shkojnë në një mënyrë që u përshtatet interesave të ekipit të zhvillimit, atëherë ideja që ndonjë prej altcoin-eve rregullohet me të vërtetë nga fuqia e përpunimit nuk është e besueshme. Përqendrimi i zotërimit të monedhës, fuqisë së përpunimit dhe aftësisë të programimit në duart e një grupi njerëzish që janë praktikisht partnerë në një sipërmarrje, e bën të pakuptimtë të gjithë qëllimin e angazhimit të një strukture blockchain.

Për më tepër, është jashtëzakonisht e vështirë të parashikosh që këto monedha të emetuara privatisht të rriten në statusin e një monedhe globale, kur ato kanë një ekip të dukshëm pas tyre. Nëse monedhat rriten në mënyrë të konsiderueshme, një ekip i vogël krijuesish do të bëhet jashtëzakonisht i pasur dhe i pajisur me fuqi që në botën moderne janë të rezervuara për shtetet kombëtare. Bankat qendrore dhe qeveritë kombëtare nuk do ta pranojnë me dëshirë këtë dëmtim të autoritetit të tyre dhe, sipas të gjitha gjasave, do të përpiqen të bindin ekipin në komandë për të shkatërruar monedhën ose për të ndryshuar funksionimin e saj në mënyrë që ta parandalojnë atë nga konkurrenca serioze me monedhat kombëtare. Asnjë altcoin i vetëm nuk ka demonstruar në distancë se ka të njëjtën rezistencë për të ndryshuar si bitcoin-i, që shkon deri në natyrën e tij vërtet të decentra-lizuar dhe në stimujt e fortë që i bën të gjithë të respektojnë rregullat e konsensusit të *status-quo*-së. Bitcoin-i mund ta ketë këtë pretendim pasi u rrit në ashpërsinë e internetit për nëntë vjet, pa ndonjë autoritet që ta kontrollonte atë, madje edhe duke zmbrapsur disa fushata shumë të koordinuara dhe të financuara mirë për ta ndryshuar. Në krahasim me të, altcoin-et kanë kulturën e pagabueshme miqësore të njerëzve të mirë që punojnë së bashku nën të njëjtin projekt. Ndonëse kjo do të ishte e shkëlqyeshme për një fillim të ri, është anatemë e një projekti që dëshiron të demonstrojë përkushtim të besueshëm ndaj një politike monetare fikse. Nëse ekipet që qëndrojnë pas ndonjë altcoin-i të veçantë vendosin të ndryshojnë politikën e tij monetare, kjo do të ishte një gjë relativisht e drejtpërdrejtë për t'u arritur. Për shembull, Ethereum-i nuk ka ende një vizion të qartë mbi politikën e tij monetare në të ardhmen, duke e lënë çështjen nën diskutimin e komunitetit. Ndërsa kjo qasje mund të jetë e mirëpritur për frymën e komunitetit të Ethereum-it, sigurisht që nuk është më e përshtatshme për ndërtimin dhe zbatimin e një forme të shëndetshme parash që do të përdoret në një shkallë globale, të cilën, për të qenë të drejtë, Ethereum-i nuk pretendon se po e bën. Pavarësisht nëse është për të kuptuar këtë pikë të fundit, për të shmangur sulmet me autoritet politike, ose si një mashtrim marketingu, shumica e altcoin-eve nuk tregtohen si konkurrentë të bitcoin-it, por si zgjidhje problematikash të ndryshme nga bitcoin-i.

Nuk ka asgjë në lidhje me modelin e bitcoin-it që sugjeron dobinë e tij për cilindo nga rastet e përdorimit që pretendojnë monedhat e tjera dhe asnjë monedhë tjetër, përveç bitcoin-it, nuk ka ofruar ndonjë aftësi ose veçori thelbësore që bitcoin-i nuk e ka. Megjithatë, ata të gjithë mburren me një monedhë që tregtohet lirisht dhe që është disi thelbësore për sistemin e tyre kompleks për kryerjen e disa aplikimeve në internet.

Sidoqoftë, ideja se aplikacionet e reja në internet kërkojnë mo-nedhën e tyre të decentralizuar nënkupton shpresën jashtëzakonisht naive që rivendosja e problemit të rastësisë së dyfishtë të nevojave mund të jetë disi fitimprurëse ekonomikisht. Ekziston një arsye pse bizneset e botës reale nuk e lëshojnë monedhën e tyre dhe kjo është se askush nuk dëshiron të mbajë një lloj parash që mund të shpenzohet vetëm në një kompani. Qëllimi i mbajtjes së parave është zotërimi i likuiditetit që mund të shpenzohet sa më lehtë që të jetë e mundur. Mbajtja e formave të parave që mund të shpenzohen vetëm në shitës të veçantë ofron shumë pak likuiditet dhe është me të vërtetë fare pak i dobishëm. Çdokush natyrisht do të parapëlqejë të mbajë mjete likuide pagese dhe çdo biznes që këmbëngul për pagesa në monedhën e vet, thjesht po paraqet kosto dhe rreziqe dukshëm të larta për klientët e tij të mundshëm.

Edhe në bizneset që kërkojnë një formë operative të tokenit (mo-nedhës elektronike të biznesit), siç janë parqet e argëtimit ose kazinotë, ai është gjithmonë fiks në vlerë krahasuar me paratë likuide, në mënyrë që klientët të dinë saktësisht se çfarë po marrin dhe të mund të bëjnë llogaritjet e sakta ekonomike të vendimit të tyre. Nëse ndonjë nga këto monedha të decentralizuara dukshëm revolucionare ofron ndonjë aplikim të vlefshëm në botën reale, është plotësisht e pakonceptueshme që të paguhet me monedhën e saj lirisht të tregtueshme.

Në fakt, pasi kam shqyrtuar këtë hapësirë për vite me radhë, unë ende nuk kam identifikuar një monedhë të vetme digjitale që ofron ndonjë produkt ose shërbim me kërkesë reale në treg. Zbatimet tepër të vrazhda të decentralizuara të së ardhmes duket se nuk mbërrijnë kurrë, por argumentet që janë gjoja thelbësore për funksionimin e tyre vazhdojnë të shumohen çdo muaj. Ne nuk mund të mos mendojmë që përdorimi i vetëm i këtyre monedhave revolucionare është pasurimi i prodhuesve të tyre.

Asnjë monedhë tjetër përveç bitcoin-it nuk mund të pretendojë me besueshmëri se është jashtë kontrollit të dikujt tjetër dhe, si e tillë, i gjithë qëllimi i përdorimit të strukturës jashtëzakonisht komplekse që mbështet bitcoin-in është i diskutueshëm. Nuk ka asgjë origjinale ose të vështirë për kopjimin e modelit të bitcoin-it dhe prodhimin e një kopjeje pak më ndryshe dhe, çuditërisht, mijëra e kanë bërë këtë deri më tani. Me kalimin e kohës, mund të pritet që gjithnjë e më shumë nga këto monedha të hyjnë në treg, duke zbehur emrin e të gjitha altcoin-eve të tjera. Përveç bitcoin-it, monedhat digjitale janë, në tërësinë e tyre, para të lehta. Asnjë altcoin i vetëm nuk mund të konsiderohet për meritat që ka; në fakt, ato nuk dallohen nga njëra-tjetra për atë që bëjnë, sepse të gjitha bëjnë atë që bën bitcoin-i; megjithatë, ato janë shumë të ndryshme nga ky i fundit, sepse janë lehtësisht të modifikueshme në ofertën themelore dhe dizajnin, ku, nga ana tjetër, politika monetare e bitcoin-it është në fakt e vendosur në gur.

Mbetet një pyetje e hapur nëse ndonjë nga këto monedha do të ketë sukses në ofrimin e një shërbimi të kërkuar nga tregu, përveç atij që ofron bitcoin-i; megjithatë, duket qartë se ato nuk mund të konkurrojnë me bitcoin-in për të qenë para digjitale *cash*. Fakti që të gjithë kanë zgjedhur të ndjekin gjurmët e bitcoin-it duke pretenduar të zgjidhin diçka më shumë, nuk jep një vështrim të shpejtë të arritjes së ndonjë qëllimi tjetër përveç pasurimit të krijuesve të vet. Mijëra imitime të modelit të Nakamotos janë ndoshta forma më e sinqertë e lavdeve; megjithatë, dështimi i tyre i vazhdueshëm për të dhënë diçka më shumë sesa ajo që Nakamoto ka arritur është dëshmi e suksesit të tij të veçantë dhe të papërsëritshëm. Të vetmet shtesa të vlefshme në modelin e bitcoin-it u bënë nga koduesit vullnetarë, të cilët kontribuan me orë të gjata për ta përmirësuar kodin bitcoin. Shumë kodues më pak të aftë janë pasuruar masivisht duke ripaketuar modelin e Nakamotos me marketing dhe fjalë të mëdha, pa qenë në gjendje të shtojnë ndonjë veçori që është disi e dobishme dhe që kërkohet në botën reale. Rritja e këtyre altcoin-eve nuk mund të kuptohet jashtë kontekstit të parave të lehta qeveritare, që kërkojnë investime të lehta, duke formuar flluska të mëdha në keqinvestime masive.

### Teknologjia Blockchain

Si rezultat i rritjes befasuese të vlerës së bitcoin-it dhe vështirësisë për të kuptuar procedurën e funksionimit, rreth tij ka lindur një konfuzion i madh. Ndoshta nocioni më i vazhdueshëm dhe më i përhapur është ai se një mekanizëm që është pjesë e funksionimit të bitcoin-it - vendosja e transaksioneve në blloqe që janë të lidhura së bashku si zinxhirë për të formuar librin - mund të përdoret disi për të zgjidhur ose përmirësuar problemet ekonomike ose sociale, apo edhe t'i "revolucionarizojë" ato, siç është zakon i çdo lodre moderne që është shpikur. Shprehja "bitcoin-i nuk është i rëndësishëm, por teknologjia themelore e blockchain-it është ajo që premton" është mantra e përsëritur në mënyrë të palodhur midis viteve 2014 dhe 2017 nga drejtuesit bankarë, gazetarët dhe politikanët, të cilët të gjithë ndajnë një gjë të përbashkët: ata nuk e kanë kuptuar se si funksionon në të vërtetë bitcoin-i (Shih [Figurën 15.1](#ch016.xhtml#fig22)).

![Diagrami i vendimmarrjes mbi përdorimin e blockchain-it](media/rId374.png){width="5.833333333333333in" height="2.138888888888889in"}

Figurën 15.1: Diagrami i vendimmarrjes mbi përdorimin e blockchain-it.

Fiksimi me teknologjinë blockchain është një shembull i shkëlqyeshëm i "shkencës së kultit të ngarkesave", një ide e po-pullarizuar nga fizikani Richard Feynman. Historia tregon se si gjatë Luftës së Dytë Botërore ushtria amerikane krijoi pista për uljen e aeroplanëve për të ndihmuar në operacionet ushtarake në një ishull në Oqeanin Paqësor Jugor. Aeroplanët zakonisht u sillnin dhurata banorëve vendas të ishullit, të cilët i vlerësonin jashtëzakonisht shumë. Pasi lufta mbaroi dhe aeroplanët nuk po uleshin në pistë, vendasit u përpoqën shumë që t'i kthenin aeroplanët dhe ngarkesat e tyre. Në një moment të caktuar e të dëshpëruar, ata vendosën të imitonin sjelljen e kontrolluesve tokësorë të aeroportit ushtarak, duke menduar se, nëse vendosnin një burrë në një kasolle me një antenë dhe ndiznin zjarr, siç bënin kontrollorët ushtarakë, atëherë aeroplanët do të ktheheshin për t'u sjellë dhuratat. Është e qartë se një strategji e tillë nuk mund të funksionojë, sepse procedurat e kontrolluesve tokësorë nuk krijonin aeroplanë nga ajri; ato ishin vetëm një pjesë integrale e një procesi të përpunuar teknologjik, duke filluar me prodhimin e aeroplanëve dhe largimin nga bazat e tyre, gjë që banorët e ishujve të Paqësorit Jugor nuk mund ta kuptonin.

Ashtu si këta ishuj, njerëzit që shpallin teknologjinë e blockchain-it si një proces që mund të gjenerojë përfitime ekonomike më vete nuk e kuptojnë procesin më të madh, pjesë e të cilit janë. Mekanizmi i bitcoin-it për krijimin e vërtetësisë dhe vlefshmërisë së librit kryesor është jashtëzakonisht kompleks dhe i ndërlikuar, por ai shërben për një qëllim të qartë: të lëshojë një monedhë dhe të zhvendosë vlerën në internet pa pasur nevojë për një palë të tretë të besuar. "Teknologjia Blockchain", për aq sa ekziston një gjë e tillë, nuk është një mënyrë e efektshme, e lirë ose e shpejtë për të vepruar në internet. Në të vërtetë, krahasuar me zgjidhjet e centralizuara, është një mekanizëm i ngadaltë dhe aspak i efektshëm. E vetmja përparësi që ofron është shmangia e nevojës për të besuar në ndërmjetësimin e palës së tretë. Pra, përdorimet e vetme të ndjeshme të kësaj teknologjie përbëhen nga të gjitha ato raste kur përparësia në fjalë është e tillë që të justifikojë një rritje të kostove dhe humbjen e efektshmërisë. Duke mos pasur asnjë kontroll të integruar mbi atë që ndodh jashtë tij, i vetmi proces në të cilin kodi blockchain mund të ketë sukses në eliminimin e ndërmjetësimit të palës së tretë, është procesi i lëvizjes së tokenit vendas nga vetë rrjeti.

Një krahasim i thjeshtë do të na ndihmojë të kuptojmë se sa i paefektshëm është bitcoin-i si një metodë për lëvizjen e transaksio-neve. Nëse heqim kufizimet e decentralizimit, verifikimin e provës së punës, minimit dhe besueshmërinë dhe nëse përdorim një version të centralizuar të bitcoin-it, në thelb do të kishim një algoritëm për gjenerimin e monedhave dhe një bazë të dhënash për pronësinë e monedhave që përpunon rreth 300,000 transaksione në ditë. Detyra të tilla janë të vogla dhe çdo kompjuter personal modern mund t'i kryejë ato në mënyrë të besueshme. Në fakt, një laptop i zakonshëm konsumi mund të sajohet për të përpunuar rreth 14,000 transaksione në sekondë, ose të gjithë vëllimin aktual të transaksionit ditor të bitcoin-it në 20 sekonda[^137]. Për të përpunuar të gjithë vëllimin e transaksionit vjetor të bitcoin-it, një laptopi personal do t'i duhej pak më shumë se dy orë.

Problemi me përdorimin e një monedhe të tillë në një kompjuter portativ personal, është se kërkon besim te pronari dhe te siguria e laptopit nga çdo lloj sulmi. Në mënyrë që një sistem i tillë të fun-ksionojë pa kërkuar besim tek asnjë palë e vetme, që të mos mashtrojë regjistrin e transaksioneve ose të mos ndryshojë shkallën e emetimit të monedhës, modeli i vetëm që dikush ka gjetur është rrjeti dypalësh i decentralizuar i bitcoin-it me verifikimin e provës së punës. Ky nuk është një problem i vogël softuerik, prandaj u deshën dekada që programuesit kompjuterikë të provonin dizajne të ndryshme para se të gjendej një që mund të funksiononte. Ndërsa një laptop i mirë konsumi sot ka një normë hashimi rreth 10 megahashe për sekondë, rrjeti bitcoin përpunon kolektivisht rreth 20 exahashes për sekondë, ose ekuivalentin e 2 trilionë laptopave. Me fjalë të tjera, për të hequr besimin te një palë e tretë, fuqia përpunuese për të drejtuar një monedhë të thjeshtë dhe një softuer të dhënash duhet të rritet përafërsisht me një faktor prej 2 trilionësh. Prandaj, nuk është monedha dhe transaksionet e saj që kërkojnë kaq shumë fuqi përpunimi; ndërtimi i të gjithë sistemit në mënyrë të pavarur nga besimi është ai që e bën të nevojshme një fuqi e tillë. Që përdorimi i teknologjisë blockchain të ketë kuptim, do të jetë e nevojshme të plotësohen dy kritere:

Së pari, përfitimet nga decentralizimi duhet të jenë mjaft tërheqëse për të justifikuar kostot shtesë. Për çdo proces që do të kërkojë ende një formë besimi te një palë e tretë, kostot shtesë të decentralizimit nuk mund të justifikohen. Për zbatimin e kontratave që kanë të bëjnë me biznese të botës reale nën juridiksione ligjore, do të ketë mbikëqyrje ligjore që mund të tejkalojnë pëlqimin e anëtarëve të rrjetit, duke e bërë të panevojshme koston shtesë të decentralizimit. E njëjta gjë vlen për decentralizimin e bazave të të dhënave të institucioneve financiare që do të qëndrojnë si palë të treta të besueshme në operacionet e tyre me njëra-tjetrën ose me klientët e tyre.

Së dyti, vetë procesi fillestar duhet të jetë mjaft i thjeshtë për të siguruar manaxhimin e shpërndarë të librit në shumë nyja, pa bllokuar rrjetin në pikën që të bëhet shumë i rëndë për t'u shpërndarë. Ndërsa procesi vazhdon të përsëritet me kalimin e kohës, madhësia e blockchain-it do të rritet dhe do të bëhet gjithnjë e më e pako-ntrollueshme për nyjat e shpërndara që mbajnë një kopje të plotë të blockchain-it, duke vendosur vetëm disa kompjuterë të mëdhenj që janë në gjendje për të funksionuar, në kurriz të decentralizimit. Është e rëndësishme të theksohet përsëri dallimi, siç është diskutuar në Kapitullin [13](#ch014.xhtml#ch08), midis nyjave që ruajnë librin kryesor dhe minatorëve të përkushtuar që zgjidhin provën e punës: minatorët duhet të shpenzojnë fuqi të mëdha përpunimi për të verifikuar transaksione në librin e përbashkët, ndërsa nyjave u duhet shumë më pak energji për të mbajtur një kopje të librit kryesor me të cilin të verifikojnë saktësinë e transaksioneve të minatorëve. Kjo është arsyeja pse nyjat mund të operojnë në kompjuterë personalë, ndërsa minatorët individualë kërkojnë fuqinë e përpunimit të qindra kompjuterëve personalë. Nëse vetë funksionimi i librit kryesor bëhet shumë kompleks, madje deri në atë pikë sa të kërkojë një server të madh sesa një kompjuter që mundësohet nga të gjithë, decentralizimi do të rrezikohej.

Blockchain-i i bitcoin-it ka vendosur një limit prej 1 megabyte në madhësinë e secilit bllok, i cili ka kufizuar ritmin me të cilin është rritur ky blockchain. Ky limit lejon që kompjuterët e thjeshtë të jenë në gjendje që të mbajnë dhe drejtojnë një nyjë. A duhet të rritet madhësia e secilit bllok, apo duhet që blockchain-i të përdoret për procese më të sofistikuara, siç janë ato që reklamohen nga entuziastët e tij, ku për rrjedhojë do të bëhej shumë i madh për t'u manaxhuar në kompjuterë individualë. Centralizimi i rrjetit mbi disa nyja të operuara nga institucione të mëdha do ta anulonte të gjithë qëllimin e decentralizimit.

*Cash*-i digjital që shmang nevojën për besim ka përfaqësuar deri më tani zbatimin e vetëm të suksesshëm të teknologjisë blockchain, pikërisht sepse është një proces teknologjik i pastër dhe i lehtë për t'u manaxhuar, duke çuar në një rritje relativisht të ngadaltë të ditarit të tij me kalimin e kohës. Kjo do të thotë që çdo kompjuter me një lidhje interneti mund të bëhet anëtar i rrjetit bitcoin. Inflacioni i kontrolluar dhe i parashikueshëm gjithashtu kërkon pak fuqi përpunuese, por është një proces, decentralizimi i të cilit ofron vlera të mëdha për përdoruesit e fundit, siç shpjegohet në Kapitullin [13](#ch014.xhtml#ch08). Të gjitha mjetet e tjera monetare sot kontrollohen nga palë që mund të fryjnë ofertën në mënyrë që të përfitojë kërkesa. Kjo është e vërtetë për monedhat fiat dhe metalet jo të çmueshme, por edhe për arin; në fakt, bankat qendrore mbajnë sasi të mëdha të arit dhe janë gati ta shesin atë në treg për të parandaluar çdo vlerësim të shpejtë që do të dëmtonte besimin në monedhat fiat. Për herë të parë që nga heqja e standardit të arit, bitcoin-i ka bërë që paratë e shëndosha të jenë lehtësisht të disponueshme për këdo në botë që i dëshiron ato. Ky kombinim shumë i pamundur i ngarkesës së lehtë kompjuterike dhe rëndësisë ekonomike është arsyeja pse ka kuptim që të rritet madhësia e fuqisë përpunuese të rrjetit bitcoin për t'u bërë rrjeti më i madh në botë. Në tetë vitet e fundit, ka qenë e pamundur të gjesh një rast tjetër përdorimi mjaft të vlefshëm për të justifikuar shpërndarjen në mijëra nyja, e cila në të njëjtën kohë është mjaft e lehtë për të lejuar një decentralizim të tillë.

Implikimi i parë i kësaj analize është se çdo ndryshim në protokollin e bitcoin-it që rrit madhësinë e blockchain-it nuk ka shumë të ngjarë të miratohet, jo vetëm për arsyet e pandryshueshmërisë të përmendura më parë, por edhe sepse kjo do të parandalonte që shumica e operatorëve të jenë në gjendje për të manaxhuar nyjat e veta; meqenëse ata vendosin se cili program ekzekutohet, është e sigurt të supozohet se një pakicë e konsiderueshme e papajtueshme e operatorëve të nyjave do të vazhdojnë të përdorin softuerin aktual, duke mbajtur bitcoin-et e tyre aktuale dhe duke kthyer çdo përpjekje për të ndryshuar parimet bazë të softuerit të bitcoin-it në një tjetër altcoin të pavlefshëm, si qindra të tjerë që ekzistojnë tashmë.

Implikimi i dytë është se të gjitha aplikacionet e "teknologjisë blockchain" që konsiderohen si revolucionare në lidhje me teknologjinë bankare ose të bazës së të dhënave janë krejtësisht të dënuara për dështim: meqenëse janë gjithmonë një mënyrë aspak e efektshme për ata që duhet t'i përdorin ato në kryerjen e biznesit të tyre, ato kurrë nuk do të jenë në gjendje të shkojnë përtej disa demo-nstrimeve imagjinare të pamundura për t'u transferuar dhe zbatuar në botën reale. Është e paimagjinueshme që një teknologji e krijuar posaçërisht për të eliminuar ndërmjetësimin e palës së tretë mund të përfundojë duke i shërbyer ndonjë qëllimi të dobishëm të ndërmjetësve me synim për ta zëvendësuar.

Ka shumë mënyra më të lehta dhe më pak të vështira për të regjistruar transaksionet, por kjo është metoda e vetme që shmang nevojën për një palë të tretë të besuar. Një transaksion shkruhet në blockchain, sepse shumë verifikues garojnë për ta verifikuar atë për fitim; megjithatë, askush prej tyre nuk konsiderohet i domosdoshëm për përfundimin e transaksionit. Përkundrazi, mashtrimi zbulohet dhe refuzohet menjëherë nga anëtarët e tjerë, të cilët kanë nxitës të fortë për të siguruar integritetin e rrjetit. Me fjalë të tjera, bitcoin-i është një sistem i ndërtuar tërësisht në verifikim të vështirë dhe të kushtueshëm, kështu që mund të eliminojë nevojën për çdo besim ose përgjegjësi midis të gjitha palëve: është 100% verifikim dhe 0% besim.

Përkundër asaj që pretendohet në kaq shumë biseda mbi temën e bitcoin-it, eliminimi i nevojës për besim te palët e treta në biznes dhe në jetë në përgjithësi nuk është një gjë domosdoshmërisht e mirë për të bërë. Sapo të kuptohet mekanizmi i funksionimit të bitcoin-it, është e qartë se ka një kompromis në kalimin drejt një sistemi që nuk varet nga palët e treta. Përparësitë qëndrojnë në sovranitetin individual mbi protokollin, rezistencën ndaj censurës dhe pandryshueshmërinë e rritjes së ofertës së parave dhe parametrave teknikë. Disavantazhet qëndrojnë në nevojën për shpenzime shumë më të mëdha të fuqisë përpunuese për të kryer të njëjtën sasi të punës. Nuk ka asnjë arsye, përveç zhurmës naive futuriste, të besojmë se ky është një kompromis që ia vlen shumë. Ndoshta i vetmi rast ku ky kompromis është i vlefshëm është administrimi i një paraje të shëndoshë homogjene dhe globale, për dy arsye të rëndësishme: së pari, kostot e tepërta të funksionimit të sistemit mund të kompensohen duke thithur ngadalë një pjesë të tregut global të valutës, i cili vlen rreth 80 trilionë dollarë amerikanë; së dyti, natyra e parave të shëndosha, siç u shpjegua më sipër, qëndron pikërisht në faktin se asnjë njeri nuk është në gjendje ta kontrollojë atë; prandaj, një algoritëm i pandryshueshëm dhe i parashikueshëm është i përsosur për këtë qëllim. Duke arsyetuar për këtë çështje për vite me radhë, mund të them se nuk kam parë në ndonjë aktivitet tjetër nevojën për një proces të ngjashëm, i cili, në të njëjtën kohë, është aq i rëndësishëm sa të justifikojë kostot shtesë që sjell mungesa e ndërmjetësimit dhe aq transparent sa çdo veprim njerëzor, duke tërhequr vetëm përfitime.

Në këtë drejtim mund të bëjmë një analogji me automobilin: në vitin 1885, kur Karl Benz vendosi një motor me djegie të brendshme në një karrocë për të prodhuar automjetin e parë vetëlëvizës, qëllimi i qartë i kësaj shpikjeje ishte të hiqte kuajt nga karrocat dhe të shmangte kontaktin e vazhdueshëm me jashtëqitje kali. Benz-i nuk po përpiqej të bënte kuajt më të shpejtë. Në fakt, një barrë e rëndë metali nuk do t'i bënte ata të vraponin më shpejt, por do t'i ngadalësonte pa ulur sasinë e jashtëqitjeve që prodhonin. Në mënyrë të ngjashme, siç shpjegohet në Kapitullin [13](#ch014.xhtml#ch08), fuqia kolosale e përpunimit që nevojitet për funksionimin e rrjetit bitcoin eliminon nevojën për një palë të tretë të besuar për të përpunuar pagesa ose për të përcaktuar ofertën e parave. Nëse pala e tretë mbetet, atëherë e gjithë ajo fuqi përpunuese është një humbje e pakuptimtë e energjisë elektrike.

Vetëm koha do të tregojë nëse ky model për bitcoin-in do të vazhdojë të rritet në popullaritet dhe adoptim. Është e mundur që bitcoin-i të rritet mjaftueshëm dhe të zëvendësojë shumë ndërmjetës financiarë. Gjithashtu është e mundur që bitcoin-i të ngecë ose edhe të dështojë dhe të zhduket. Ajo që nuk mund të ndodhë është që blockchain-i të përfitojë nga aktivitetet e ndërmjetësimit, zëvendësimi dhe eliminimi i të cilave ishin qëllimi i krijimit të bitcoin-it.

Për çdo palë të tretë të besueshme që kryen pagesa, tregti ose regjistrime, blockchain-i është një teknologji jashtëzakonisht e kushtueshme dhe jo e efektshme për t'u përdorur. Një blockchain që nuk ka lidhje me bitcoin-in kombinon më të keqen nga të dyja botët: nga njëra anë struktura e rëndë, nga ana tjetër të gjitha kostot dhe rreziqet e sigurisë që lidhen me palët e treta. Nuk është çudi që tetë vjet pas shpikjes së tij, teknologjia blockchain nuk ka arritur ende të depërtojë në një aplikim tregtar të suksesshëm, të gatshëm për treg, përveç atij për të cilin ishte krijuar posaçërisht: bitcoin.

Pavarësisht kësaj vazhdojnë të mbahen konferenca të panumërta dhe debate të pafundme shoqëruar me kaq shumë entuziazëm mbi potencialin e teknologjisë blockchain, duke përfshirë median, qeve-ritë, akademinë, të gjitha llojet e industrisë dhe madje edhe Forumin Ekonomik Botëror. Qeveritë dhe institucionet e të gjitha llojeve, të kapur nga euforia, kanë investuar miliona dollarë në kapital sipërma-rrjeje, kërkime dhe marketing, por pa marrë ndonjë rezultat praktik.

Konsulentët mbi blockchain kanë ndërtuar prototipa për tregti-min e aksioneve, regjistrin e pasurive, votimin dhe lejen e pagesave; megjithatë, siç përfundoi qeveria e Vermontit së fundi[^138], asnjë prej tyre nuk është vendosur komercialisht, sepse ato janë dukshëm më të kushtueshme sesa metodat më të thjeshta që mbështeten në bazën tradicionale të të dhënave.

Megjithatë, bankat nuk kanë një histori të shkëlqyeshme në zbatimin e shpejtë të përparimeve teknologjike në aktivitetet e tyre. Ndërsa CEO i JPMorgan Chase, Jamie Dimon po reklamonte teknologjinë e blockchain-it në Davos në janar 2016, ndërfaqja e Open Financial Exchange e bankës së tij - një teknologji e vitit 1997 që u ofron mbledhësve të të dhënave një bazë të dhënash qendrore të informacionit të klientit - kishte dy muaj që nuk funksiononte .

Nga ana tjetër, rrjeti bitcoin lindi nga modeli i blockchain-it dy muaj pasi Nakamoto prezantoi teknologjinë. Deri më sot, ai ka fu-nksionuar pa ndërprerje dhe ka arritur më shumë se 150 miliardë dollarë në vlerë. Blockchain-i ishte zgjidhja e problemit të parave elektronike dhe, pasi provoi se mund të funksiononte për atë qëllim, ai u rrit me shpejtësi. Nakamoto punoi në mënyrë anonime dhe komunikoi vetëm shkurtimisht përmes postës elektronike për rreth dy vjet. Nuk kishte nevojë për investime, kapital sipërmarrje, konferenca ose reklama.

Siç do të bëhet e qartë nga ky interpretim, koncepti se "teknologja blockchain" ekziston dhe mund të ofrohet për të zgjidhur ndonjë problem specifik është shumë i dyshimtë. Është shumë më e saktë të kuptohet struktura e blockchain-it si një pjesë integrale e funksionimit të bitcoin-it dhe e rrjeteve të tjera të testimit dhe kopjuesve të tij. Pjesa tjetër e këtij kapitulli do të shqyrtojë rastet më të njohura të përdorimit për teknologjinë e blockchain-it, ndërsa pjesa pas tij do të identifikojë pengesat kryesore për këto përdorime.

###### Zbatimet e mundshme të teknologjisë Blockchain

Një përmbledhje e sipërmarrjeve dhe projekteve kërkimore në lidhje me teknologjinë blockchain arrin në përfundimin se përdorimet e mundshme të blockchain-it mund të ndahen në tri fusha kryesore:

####### Pagesat digjitale

Mekanizmat aktualë të shlyerjes së pagesave mbështeten në librat e centralizuar për të regjistruar të gjitha transaksionet dhe për të ruajtur bilancet e llogarive. Në thelb, transaksioni transmetohet nga të dyja palët që veprojnë te ndërmjetësi, vlefshmëria e tij verifikohet dhe bilancet e të dyja llogarive azhurnohen. Në një blockchain, transaksioni transmetohet në të gjitha nyjat e rrjetit, gjë që përfshin më shumë tra-nsferta dhe më shumë kohë e fuqi përpunuese. Transaksioni gjithashtu bëhet pjesë e blockchain-it, i kopjuar në çdo kompjuter në rrjet. Ky proces është më i ngadaltë dhe më i kushtueshëm se manaxhimi i centralizuar dhe ndihmon në shpjegimin pse Visa dhe MasterCard shlyejnë 2,000 transaksione në sekondë ndërsa bitcoin-i në rastin më të mirë mund të shlyejë katër. Bitcoin-i ka një blockchain jo sepse lejon transaksione më të shpejta dhe më të lira, por sepse shmang nevojën për të besuar në ndërmjetësimin e palës së tretë: transaksionet shlyhen sepse nyjat konkurrojnë për t'i verifikuar ato, megjithatë asnjë nyjë nuk duhet të besohet. Nuk është e besueshme që ndërmjetësit e palës së tretë të mendojnë se mund të përmirësojnë performancën e tyre duke përdorur një teknologji që sakrifikon efektshmërinë dhe shpejtësinë pikërisht për të hequr ndërmjetësit e palës së tretë. Për çdo monedhë të kontrolluar nga një palë qendrore, do të jetë gjithmonë më i efektshëm regjistrimi i transaksioneve në mënyrë qendrore. Është e qartë se aplikacionet e pagesave për blockchain do të duhet të jenë me monedhën e decentralizuar të vetë blockchain-it dhe jo me monedhat e kontrolluara në mënyrë qendrore.

####### Kontratat

Aktualisht, kontratat hartohen nga avokatët, gjykohen nga gjykatat dhe zbatohen nga ligji. Sistemet kriptografike të kontratave inteligjente, të tilla si Ethereum, kodifikojnë kontratat në një blockchain për t'i bërë ato vetëzbatuese, pa mundësinë e apelimit ose anulimit dhe përtej mundësive të gjykatave dhe policisë. "Kodi është ligj" është një moto e përdorur nga programuesit e kontratave inteligjente. Problemi me këtë koncept është që gjuha që përdorin avokatët për të hartuar kontrata kuptohet nga shumë më tepër njerëz sesa gjuha e kodit që përdoret nga hartuesit e kontratave të zgjuara. Ndoshta vetëm disa qindra njerëz në të gjithë botën kanë kompetencën për të kuptuar plotësisht implikimet e një kontrate të zgjuar dhe atyre gjithashtu mund t'u shpëtojnë disa gabime në softuer. Edhe nëse zotërimi i gjuhëve programuese që nevojiten për të manaxhuar këto kontrata bëhet njohuri e zakonshme, ata pak njerëz që janë më të aftë do të vazhdojnë të kenë përparësi ndaj pjesës tjetër. Kompetenca e programimit gjithmonë do të ofrojë një përparësi strategjike për më të aftët ndaj të gjithë të tjerëve.

Për të ilustruar problematikën e kontratave të mençura vetëzba-tuese, mund të kujtojmë shembullin e vjedhjes së DAO-s, i cili përmendet më sipër.

Ethereum-i është blockchain-i i dytë më i madh pas bitcoin-it për sa i përket fuqisë së tij të përpunimit; megjithatë, ndërsa libri i bitcoin-it nuk mund të rishikohet dhe rishkruhet, fakti që me Ethereum-in kjo ka ndodhur do të thotë që të gjitha blockchain-et, përveç bitcoin-it, janë në fakt baza të dhënash të centralizuara nën kontrollin e operatorëve të tyre. Kësisoj, rezulton se kodi nuk është në të vërtetë ligj, sepse operatorët e këtyre kontratave mund të anashkalojnë atë që zbaton kontrata. Kontratat inteligjente nuk kanë zëvendësuar gjykatat me kod, por ato kanë zëvendësuar gjykatat me zhvilluesit e programeve kompjuterike me pak përvojë, njohuri ose përgjegjësi në arbitrazh. Mbetet për t'u parë nëse gjykatat dhe avokatët do të mbeten të papërfshirë teksa këto procedura kompjuterike vazhdojnë të hulumtohen.

DAO ishte aplikimi i parë dhe deri më tani më i sofistikuar i një kontrate të zgjuar në një blockchain dhe përvoja tregon se një zbatim më i gjerë është ende larg, nëse do të ndodhte ndonjëherë. Të gjitha aplikacionet e tjera aktualisht ekzistojnë vetëm si prototipa. Ndoshta në një të ardhme hipotetike, në të cilën njohuritë kompjuterike do të jenë shumë më të përhapura dhe kodet më të parashikueshme dhe të besueshme, kontrata të tilla mund të bëhen më të zakonshme. Por nëse përdorimi i kontratave të tilla vetëm shton shpenzimet e fuqisë përpunuese, ndërsa i lë kontratat subjekt të modifikimit, pirunit softuerik dhe sundimit nga inxhinierët e blockchain-it, atëherë i gjithë konstrukti nuk ka qëllim tjetër përveç se të ushqejë fushatat publicitare me kaq shumë fjalë të mëdha. Një e ardhme shumë më e mundshme për kontratat inteligjente do t'i shohë ato duke punuar mbi sisteme të sigurta qendrore të manaxhuara nga palë të treta të besueshme me aftësinë për t'i sunduar ato. Kjo do të zyrtarizojë realitetin e kontratave të zgjuara të modifikueshme, ndërsa zvogëlon kërkesën për fuqi përpunuese dhe vektorët e mundshëm të sulmit për t'i kompromentuar ato.

Për blockchain-et aktuale operacionale, kërkesa ka të ngjarë të gjendet vetëm për kontrata të thjeshta, kodi i të cilave mund të ve-rifikohet dhe kuptohet lehtësisht. Arsyeja e vetme për përdorimin e kontratave të tilla në një blockchain sesa përmes një sistemi kompjuterik të centralizuar mund të jetë përdorimi i monedhës vendase në njëfarë forme; të gjitha kontratat e tjera që nuk parashikojnë këtë përdorim do të zbatohen dhe mbikëqyren më mirë pa ngarkesën shtesë të një sistemi të shpërndarë. Të vetmet aplikime ekzistuese kuptimplota të kontratave të blockchain-it janë për pagesa të thjeshta të programuara në kohë dhe për portofole me shumë nënshkrime shumëpalëshe, të gjitha të kryera me monedhën e vetë blockchain-it, kryesisht në rrjetin bitcoin.

####### Databaza dhe manaxhimi i të dhënave

Blockchain-i është një bazë të dhënash e besueshme dhe e mbrojtur nga manipulimi; ai gjithashtu vepron si një libër kryesor për pasuritë, por vetëm për monedhën vendase të rrjetit dhe vetëm nëse vlera është mjaft e lartë për të justifikuar përdorimin e fuqisë përpunuese për t'u rezistuar sulmeve. Për çdo burim tjetër, fizik ose digjital, blockchain-i është po aq i besueshëm sa ato që vendosin lidhjen midis aseteve dhe referencës së tyre në blockchain. Nuk ka përfitime për sa i përket efe-ktshmërisë ose transparencës në përdorimin e një blockchain-i privat, pasi kjo nënkupton besimin te pala që jep leje për të shkruar në të. Përdorimi i blockchain-it në ruajtjen e të dhënave të asaj pale do ta bëjë atë më të ngadaltë, pa shtuar siguri ose pandryshueshmëri, pasi nuk mbështetet nga prova e punës. Besimi te ndërmjetësit e palës së tretë nuk duhet të eliminohet, ndërsa rriten edhe fuqia e përpunimit dhe koha e nevojshme për manaxhimin e bazës së të dhënave. Një blockchain i siguruar me një token mund të përdoret si një shërbim noterial, ku kontratat ose dokumentet janë hashuar në një bllok transaksionesh, duke lejuar çdo palë të ketë akses në kontratë dhe të sigurojë që versioni i shfaqur është ai që ishte hashuar në atë kohë. Një shërbim i tillë do të sigurojë një treg për hapësirë të lirë blloku, por mbetet i parealizueshëm duke përdorur një blockchain pa asnjë monedhë vendase.

###### Pengesat ekonomike të teknologjisë Blockchain

Pas shqyrtimit të tre aplikimeve të mundshme të teknologjisë blockchain, le të identifikojmë pesë pengesa kryesore për adoptim më të gjerë.

1.  **Tepria e të dhënave**

-   Të regjistrosh çdo transaksion me çdo anëtar të rrjetit është diçka e tepërt dhe shumë e kushtueshme, qëllimi i vetëm i së cilës është të heqë ndërmjetësimin. Për çdo ndërmjetës, qoftë financiar apo juridik, nuk ka kuptim të shtohet kjo lloj teprice. Nuk ka asnjë arsye pse një bankë do të dëshironte të ndante një libër të të gjitha transaksioneve të saj me të gjitha bankat, as nuk ka ndonjë arsye pse një bankë do të dëshironte të shpenzonte burime të konsiderueshme për energji elektrike dhe fuqi përpunuese për të regjistruar transaksionet e institucioneve të tjera financiare. Kjo tepricë ofron kosto të rritura kundrejt asnjë përfitimi të mundshëm.

2.  **Përshkallëzimi**

-   Një rrjet i shpërndarë, ku të gjitha nyjat regjistrojnë të gjitha transaksionet, libri i tij i përbashkët i transaksioneve do të rritet në mënyrë eksponenciale më shpejt se numri i anëtarëve të rrjetit. Ruajtja dhe ngarkesa përpunuese për anëtarët e një rrjeti të shpërndarë do të jetë shumë më e madhe se një rrjet i centralizuar me të njëjtën madhësi. Blockchain-et gjithmonë do të përballen me këtë pengesë për shkallëzimin e efektshëm dhe kjo shpjegon pse zhvilluesit e bitcoin-it kërkojnë zgjidhje për shkallëzimin, duke u larguar nga modeli i pastër i decentralizuar i blockchain-it drejt shlyerjes së pagesave në shtresat e dyta, të tilla si Lightning Network, ose jashtë blockchain-it me anë të ndërmjetësve. Ekziston një kompromis i qartë midis shkallës në masë të përdoruesve dhe decentralizimit; nëse një blockchain krijohet për të përballuar vëllim më të madh transaksionesh, blloqet duhet të bëhen më të mëdha, gjë që nënkupton kosto më të larta për të qenë pjesë e rrjetit dhe do të rezultojë në më pak nyja. Si rezultat, rrjeti do të priret drejt centralizimit. Mënyra më e efektshme për të manaxhuar një vëllim të madh transaksionesh është centralizimi në një nyjë të vetme.

3.  **Pajtueshmëria me rregulloret**

-   Blockchain-et me monedhën e tyre, të tilla si bitcoin-i, ekzi-stojnë në mënyrë të pavarur ndaj ligjit; praktikisht nuk ka asgjë që ndonjë autoritet qeveritar mund të bëjë për të ndikuar ose ndryshuar funksionimin e tyre. Madje kryetari i Rezervës Fe-derale ka thënë: nuk ka asnjë autoritet për të rregulluar bitcoin-in[^139]. Përafërsisht çdo dhjetë minuta në rrjetin bitcoin lëshohet një bllok i ri, që përmban të gjitha transaksionet e vlefshme në atë hark kohor. Transaksionet do të regjistrohen vetëm nëse janë të vlefshme dhe nuk ka asgjë që rregullatorët mund të bëjnë për të prishur konsensusin e fuqisë së përpunimit të rrjetit. Zbatimi i teknologjisë blockchain në sektorë shumë të rregulluar, si ata ligjorë apo financiar, me monedha të ndryshme nga bitcoin-i, do të krijojë probleme rregullatore dhe ndërlikime ligjore. Rregulloret u krijuan për një infrastrukturë shumë të ndryshme nga ajo e blockchain-it dhe rregullat nuk mund të ndryshohen lehtësisht për t'iu përshtatur funksionimit të tij, gjë që siguron transparencë totale ndaj të gjithë anëtarëve të rrjetit. Për më tepër, një blockchain vepron në internet nëpër juridiksione me rregulla të ndryshme, kështu që përputhja me të gjitha rregullat është vështirë të sigurohet.

4.  **Pakthyeshmëria**

-   Në rastin e pagesave, kontratave ose bazave të të dhënave të administruara nga ndërmjetësuesit, gabimet njerëzore ose softuerike mund të anulohen lehtësisht duke apeluar te ndërmjetësi. Në një blockchain, gjërat janë shumë më të ndërlikuara. Sapo të konfirmohet një bllok dhe të tjerat ta ndjekin, një transa-ksion mund të anulohet vetëm duke përdorur 51% të fuqisë përpunuese të rrjetit për të rikthyer historinë e tij; që operacioni të jetë i suksesshëm, të gjitha këto nyja duhet të bien dakord të lëvizin njëkohësisht duke shpresuar se 49% të tjerët të mos vazhdojnë në rrjetin e tyre, por të bashkohen me rrjetin e ri. Sa më i madh të jetë rrjeti, aq më e vështirë është të kthesh çdo transaksion të gabuar. Në fund të fundit, teknologjia blockchain ka për qëllim të replikojë transaksionet *cash* në internet, të cilat përfshin pakthyeshmërinë e transaksioneve të parave dhe përjashton përparësitë që ndërmjetësuesit mund të kenë në dëmshpërblime dhe rishikime të transfertave. Gabimet njerëzore dhe ato softuerike ndodhin vazhdimisht në bankë; përdorimi i një strukture blockchain vetëm do t'i bënte këto gabime shumë më të kushtueshme për t'u rregulluar. Incidenti i DAO-s e bëri të qartë se sa i kushtueshëm dhe i zgjatur do të ishte një ndryshim i tillë në një blockchain, duke kërkuar disa javë për kodimin e tij dhe nisjen e fushatave të marrëdhënieve me publikun, në mënyrë që anëtarët e rrjetit të binin dakord për të miratuar programin e ri. Dhe pas gjithë kësaj, rrjeti i vjetër vazhdoi të ekzistonte, duke marrë një sasi të konsiderueshme të vlerës dhe të fuqisë. Kjo humbje krijoi një situatë në të cilën bashkëjetojnë dy regjistra të të njëjtave transaksione, njëri në të cilin sulmi DAO pati sukses dhe një tjetër në të cilin nuk ndodhi kurrë.

    Nëse rrjeti i dytë më i madh për sa i përket fuqisë përpunuese mund të ndryshojë të dhënat e tij të librit kur transaksionet nuk shkojnë në mënyrën që u përshtatet interesave të ekipit të zhvillimit, atëherë nocioni që çdo blockchain tjetër rregullohet me të vërtetë nga fuqia e përpunimit nuk është i qëndrueshëm. Përqendrimi i zotërimit së monedhës, fuqia e përpunimit dhe aftësitë e programimit në duart e një grupi njerëzish që janë kolegë *de facto* në një sipërmarrje private hedh poshtë qëllimin e zbatimit të kësaj strukture.

    Një ndryshim i tillë është jashtëzakonisht jopraktik dhe nuk ka gjasa të ndodhë në bitcoin, për arsyet që janë diskutuar në Kapitullin [14](#ch015.xhtml#ch09), kryesisht sepse çdo anëtar i rrjetit bitcoin është në gjendje t'i bashkohet atij vetëm duke pranuar rregullat ekzistuese të konsensusit. Nëse rrjeti është rritur me kalimin e kohës, kjo është në saje të respektimit vullnetar të rregullave të pandryshueshme, që të gjithë janë të lirë të pranojnë ose të shpërfillin, por që askush nuk është në gjendje të ndryshojë. Në bitcoin, rregullat e konsensusit janë konstante dhe përdoruesit mund të zgjedhin të qëndrojnë ose të largohen. Në çdo projekt tjetër të krijuar duke imituar modelin e bitcoin-it, gjithmonë ka pasur një grup të vetëm përgjegjës për vendosjen e rregullave të sistemit dhe për ndryshimin e tyre. Ndërsa bitcoin-i është rritur rreth një sërë rregullash konsensuale të vendosura përmes veprimit njerëzor, të gjitha projektet e tjera janë rritur përmes planifikimit dhe manaxhimit. Bitcoin-i ka fituar reputacionin e tij si një libër i pandryshueshëm pas viteve të rezistencës ndaj ndryshimit. Asnjë projekt tjetër blockchain nuk mund të ketë një pretendim të tillë.

    Një blockchain që është i ndryshueshëm është një ushtrim i padobishëm në aspektin e sofistikimit inxhinierik, pasi ai përdor një metodë komplekse dhe të kushtueshme për shlyerjen e transaksioneve, të krijuar për të eliminuar palët e treta dhe për të vendosur pandryshueshmërinë, ndërsa më pas i jep ndër-mjetësit aftësinë për të përmbysur atë pandryshueshmëri. Pra-ktika më e mirë aktuale në këto fusha përfshin kthyeshmërinë dhe mbikëqyrjen nga autoritetet ligjore dhe rregullatore, por përdor metoda më të lira, më të shpejta dhe më të efektshme.

5.  **Siguria**

-   Siguria e një baze të dhënash blockchain varet plotësisht nga shpenzimi i fuqisë përpunuese për të verifikuar transaksionet dhe provën e punës. Teknologjia blockchain mund të kuptohet më së miri si shndërrimi i energjisë elektrike në regjistra të verifikueshëm, të padiskutueshëm të pronësisë dhe transaksioneve. Që ky sistem të jetë i sigurt, verifikuesit që shpenzojnë fuqinë e përpunimit duhet të kompensohen në monedhën e vetë sistemit të pagesave, për të harmonizuar nxitjen e tyre me integritetin dhe jetëgjatësinë e rrjetit. Nëse pagesa për fuqinë e përpunimit bëhet në ndonjë monedhë tjetër, atëherë blockchain-i është në thelb një regjistër privat i mbajtur nga çdokush që paguan për fuqinë përpunuese. Siguria e sistemit varet nga siguria e palës qendrore që financon minatorët, por do të rrezikohej nga vetë fakti i funksionimit nën një libër të përbashkët, duke u ekspozuar ndaj shumë thyerjeve të mundshme të sigurisë. Një sistem i hapur, i decentralizuar, i ndërtuar mbi verifikimin nga fuqia e përpunimit është më i sigurt kur sistemi është edhe më i hapur dhe numri i anëtarëve të rrjetit që shpenzojnë fuqi përpunuese në verifikim është edhe më i madh.

Nga ana tjetër, një sistem i centralizuar i bazuar në një pikë të vetme të cenueshmërisë është më pak i sigurt, sepse më shumë njerëz hyjnë në rrjet dhe janë në gjendje të shkruajnë transaksione në blockchain, pasi secili prej tyre përbën një kërcënim të mundshëm për sigurinë e vetë blockchain-it

###### Teknologjia Blockchain si mekanizëm për prodhimin e parave elektronike

Deri më tani, i vetmi përdorim i suksesshëm tregtar i teknologjisë blockchain është paraja elektronike dhe, në veçanti, bitcoin-i. Përdorimet e mundshme më të zakonshme që janë reklamuar për teknologjinë e blockchain-it - pagesa, kontrata dhe regjistri i pasurive - janë të zbatueshme vetëm në masën që ato funksionojnë duke përdorur monedhën e decentralizuar të rrjetit të tyre. Të gjitha blockchain-et pa monedha ende nuk kanë lëvizur nga faza e prototipit në zbatimin tregtar, sepse ato nuk mund të konkurrojnë me praktikat më të mira aktuale në tregjet e tyre. Megjithëse dizajni i bitcoin-it ka qenë i disponueshëm lirisht në internet për nëntë vjet dhe zhvilluesit mund ta kopjojnë e ta përmirësojnë atë për të prezantuar produkte tregtare, ku ende nuk janë parë rezultate në këtë drejtim.

Testi i tregut tregon se shkrimi dhe ruajtja e transaksioneve në një mënyrë të shpërndarë, si dhe përdorimi i provës së punës, mund të justifikohen vetëm për qëllimin e prodhimit të parave elektronike dhe një rrjeti pagese pa ndërmjetësimin e palës së tretë. Pronësia e *cash*-it elektronik dhe transaksionet e tyre mund të transmetohen duke përdorur pak të dhëna. Rastet e tjera ekonomike, të cilat kërkojnë më shumë të dhëna, të tilla si pagesa masive dhe kontrata, bëhen të vështira për t'u zgjidhur në modelin e blockchain-it. Për çdo aplikacion që përfshin ndërmjetës, blockchain-i do të ofrojë zgjidhje jokonkurruese. Nuk mund të ketë adoptim të gjerë të teknologjisë blockchain në industri që varen nga besimi te ndërmjetësit, sepse thjesht prania e ndërmjetësve i bën të tepërta të gjitha kostot që lidhen me drejtimin e një blockchain-i. Çdo aplikim i teknologjisë blockchain do të ketë kuptim tregtar vetëm nëse funksionimi i tij varet nga përdorimi i parave elektronike dhe vetëm nëse shpërndarja e parave elektronike siguron përfitime ekonomike më të mëdha se përdorimi i monedhave dhe sistemeve të rregullta të pagesës.

Inxhinieria e mirë identifikon një problem dhe përpiqet të gjejë zgjidhjen më të mirë. Një zgjidhje më e mirë jo vetëm që zgjidh problemin, por sipas përkufizimit nuk përmban ndonjë element të parëndësishëm ose të tepërt brenda saj. Krijuesi i bitcoin-it u motivua nga krijimi i një "paraje elektronike dypalëshe" dhe ai krijoi një dizajn specifik për këtë qëllim. Nuk ka asnjë arsye, përveç mosnjohjes së mekanizmave të saj të funksionimit, për të besuar se ai mund të përshtatet me funksione të tjera. Pas nëntë vjetësh dhe miliona përdoruesish, mund të thuhet me siguri që ky model ka arritur të prodhojë para digjitale dhe, çuditërisht, asgjë më shumë se kaq. Kjo para elektronike mund të ketë përdorime tregtare dhe digjitale, por nuk ka kuptim të diskutohet për teknologjinë blockchain si një risi teknologjike më vete me aplikime në fusha të ndryshme. Blockchain-i duhet të kuptohet më mirë si një ingranazh integral në një makineri që krijon para *cash* elektronike me inflacion të parashikueshëm.

### Mirënjohje

Ky dorëshkrim përfitoi jashtëzakonisht shumë nga ndihma, udhëzimet dhe ekspertiza teknike e zhvilluesit të bitcoin-it David Harding, i cili ka një aftësi të admirueshme për komunikimin në mënyrë praktike të temave komplekse teknike. Falënderoj Prof. Dr. Adrian Civicin që pranoi të shkruajë parathënien e këtij libri dhe shtëpisë botuese Konsensus Network së bashku me përkthyesin Henri Ndreca dhe redaktoren Erina Qajalliu, të cilët punuan për ta sjellë këtë libër në gjuhën shqipe. Në Wiley unë kam qenë me shumë fat të punoj me një redaktor që besoi në librin tim dhe më shtyu ta përmirësoja pa pushim, dhe për këtë, jam jashtëzakonisht mirënjohës ndaj Bill Falloon, si dhe ndaj të gjithë ekipit të Wiley-t për profesionalizmin dhe efikasitetin e tyre. Gjithashtu falënderoj Rachael Churchill për korrigjimin e tij të plotë dhe të shpejtë.

Drafte të mëparshme të këtij libri u lexuan nga një numër miqsh që më dhanë reagime të shkëlqyera për ta përmirësuar, për të cilat jam shumë mirënjohës. Në veçanti, falënderoj Ahmad Ammous, Stefano Bertolo, Afshin Bigdeli, Andrea Bortolameazzi, Michael Byrne, Napoleon Cole, Adolfo Contreras, Rani Geha, Benjamin Geva, Michael Hartl, Alan Krassoëski, Russell Lamberti, Parker Lewis, Alex Millar, Joshua Matettore, Daniel Oliver, Thomas Schellen, Valentin Schmit, Omar Shams, Jimmy Song, Luis Torras dhe Hachem Yassine.

Ky libër është rezultat i një procesi mësimor prej disa vitesh, gjatë të cilit kam qenë me fat të mësoj nga disa mendje shumë të ndritura. Në veçanti, falënderoj Tuur Demeester, Ryan Dickherber, Pete Dushenski, Michel Fahed, Akin Fernandez, Viktor Geller, Michael Goldstein, Konrad Graf, Stacy Herbert, Max Keiser, Pontus Lindblom, Mircea Popescu, Pierre Rochard, Peter Šurda, Nick Szabo, Kyle Torpey, Adam Tzagournis dhe Curtis Yarvin për shkrimet dhe diskutimet që ishin të dobishme në zhvillimin e kuptimit tim për bitcoin-in.

Hulumtimi dhe redaktimi i këtij libri u ndihmua nga puna e asi-stentëve të mi shumë të aftë, Rebecca Daher, Ghida Hajj Diab, Maghy Farah, Sadim Sbeity dhe Racha Khayat, të cilave u jam shumë mirë-njohës. Profesori George Hall me mirësjellje më siguroi të dhëna nga punimi i tij kërkimor, ndaj të cilit jam mirënjohës.

Ribotimi i këtij libri në vitin 2021 u mundësua nga komente të vyera të Ross Ulbricht, David Killion Angelino Desmet, si dhe nga një redaktim i hollësishëm nga Alexander Bradbury.

Si përfundim, as ky libër, as bitcoin-i nuk do të mundësoheshin pa punën e palodhshme të zhvilluesve vullnetarë që kanë kushtuar kohën e tyre për zhvillimin dhe mirëmbajtjen e protokollit. Jam mirënjohës për vetëmohimin dhe përkushtimin e tyre ndaj këtij projekti.

[^1]: email-i i plotë gjendet në arkivin e Insitutit Satoshi Nakamoto, së bashku me të gjitha shkrimet e njohura të tij në adresën [www.nakamotoinstitute.org](http://www.nakamotoinstitute.org)

[^2]: New Liberty Standard, e cila tani është e mbyllur

[^3]: Nathaniel Popper, Digital Gold (Harper, 2015)

[^4]: Me fjalë të tjera, gjatë tetë vjetëve që është përdorur si mall tregtar, një bitcoin është rritur me afërsisht tetë milionë herë në vlerë, ose më saktë 793,513,944% nga çmimi i parë i njohur prej 0.000994$ në çmimin rekord gjatë kohës së shkrimit të këtij libri, 7888$

[^5]: *Shënim i përkthyesit:* anglisht -- software, një program kompjuterik i cili ndjek udhëzime të paracaktuara nga shkruesit e tij.

[^6]: shih. Ludwig von Mises Human Action, fq.250, për një diskutim se si pasiguria rreth së ardhmes është përcaktuesi kyç i kërkesës për të mbajtur para. Pa ndonjë pasiguri për të ardhmen, njerëzit do t'i dinin të gjitha të ardhurat dhe shpenzimet para kohe, duke i planifikuar ato përkatësisht në mënyrë që të mos mbajnë para në duar. Por, duke qenë se pasiguria është pjesë e pashmangshme e jetës, njerëzit duhet të vazhdojnë të mbajnë para që të kenë mundësinë ta shpenzojnë pa pasur nevojë ta dinë të ardhmen.

[^7]: Carl Menger, "On the Origins of Money," Economic Journal, vëll.2 (1892): 239-255; përkthyer nga C. A. Foley

[^8]: Antal Fekete, Whither Gold? (1997)  . Fitues i çmimit International Currency Prize, 1996 financuar nga Bank Lips

[^9]: Joseph Salerno, Money: Sound and Unsound  , fq. xiv--xv.

[^10]: Historia e O'Keefe frymëzoi shkrimin e një novele të titulluar *His Majesty O'Keefe* nga Laurence Klingman dhe Gerald Green më 1952, e cila u kthye në një film hollivudian me të njëjtin emër gjatë vitit 1954

[^11]: Për të rritur sa më shumë fitimet e tyre, europianët e mbushnin anijen me sasi të mëdha të këtyre rruazave, të cilat gjithashtu shërbenin për të stabilizuar varkën gjatë udhëtimit

[^12]: Nick Szabo, Shelling Out: The Origins of Money. (2002) . Gjendet në <http://nakamotoinstitute.org/shelling-out/>

[^13]: Shih më sipër

[^14]: Antal Fekete, Whither Gold? (1997). Fitues i Çmimit Ndërkombëtar të Valutës 1996, financuar nga Bank Lips.

[^15]: Nick Szabo, Shelling Out: The Origins of Money (2002). Gjendet në <http://nakamotoinstitute.org/shelling-out/>

[^16]: "Big Bill for a Bullion Binge", Revista TIME, 29 Gusht, 1989.

[^17]: shih Schuettinger dhe Butler - Forty Centuries of Wage and Price Controls

[^18]: Ferdinand Lips, Gold Wars: The Battle Against Sound Money as Seen from a Swiss Perspective (New York: Fondacioni për Përparimin e Edukimit Monetar ).

[^19]: Ludwig von Mises, Human Action: The Scholar's Edition (Auburn, AL: Insituti Ludwig von Mises, 1998).

[^20]: David Luscombe dhe Jonathan Riley‐Smith, The New Cambridge Medieval History: vëllimi 4, C.1024--1198 (Cambridge University Press, 2004), fq. 255.

[^21]: Nellie Bly, Around the World in Seventy‐Two Days (New York: Pictorial Weeklies, 1890).

[^22]: Ludwig von Mises, Human Action (fq. 472--473).

[^23]: shih, John Glubb, The Fate of Empires and Search for Survival.

[^24]: Ludwig von Mises, Human Action (fq. 473).

[^25]: Ludwig von Mises, Human Action (fq. 474).

[^26]: Malcolm Brown dhe Shirley Seaton, Christmas Truce: The Western Front December 1914 (Londër: Pan Macmillan, 2014) .

[^27]: Pyes veten nëse afërsia e Gjermanisë dhe Austrisë me Zvicrën dhe marrëdhëniet e ngushta midis këtyre popujve, mund t'i ketë shtyrë më lehtë gjermanët dhe austriakët që të shkëmbejnë monedhat e tyre me frangën zvicerane, e cila shpejtoi rënien e këtyre monedhave, duke shtrënguar burimet ekonomike të qeverive, dhe duke luajtur një rol vendimtar në rezultatin e Luftës së Parë Botërore. Unë kurrë nuk kam hasur ndonjë studim që t'i përgjigjet kësaj pyetjeje; nëse keni sukses, i dashur lexues, ju lutem më kontaktoni

[^28]: Friedrich Hayek, Monetary Nationalism and International Stability (Fairfield, NJ: Augustus Kelley, 1989 [1937]) .

[^29]: Një përshkrim i hollësishëm i politikave ndërhyrëse të Hoover-it mund të gjendet në *America's Great Depression* të Murray Rothbard .

[^30]: Cituar te Henry Hazlitt, "The Failure of the New Economics" fq. 277

[^31]: Otto Mallery, "Economic Union and Durable Peace" (Harper and Brothers, 1943) , fq.10.

[^32]: Robert Higgs, "WorldWar II and the Triumph of Keynesianism" (2001) , artikull kërkimor i Independent Institute. Mund të gjendet në <http://www.independent.org/publications/article.asp?id=317>

[^33]: Paul Samuelson, "Full Employment after the War", te Seymour Harris, "PostWar Economic Problems" (New York: McGraw‐Hill, 1943) .

[^34]: Pasi u hetua dhe dëshmoi para Kongresit, White pësoi infarkt në zemër dhe vdiq nga një mbidozë ilaçesh, e cila mund të ketë qenë vetëvrasje. Benn Steil-i e ka trajtuar mjaft mirë këtë ngjarje në librin e tij "The Battle of Bretton Woods", ku argumenton pikëpamjen se White ishte një spiun Sovjetik. Një lexim alternativ i situatës mund të çojë në një këndvështrim tjetër, megjithëse më pak magjepsës. Lidhjet midis progresistëve amerikanë dhe komunistëve rusë i paraprinë puçit rus të vitit 1917 dhe përfshinin një numër të konsiderueshëm fondesh që amerikanët u dhanë bolshevikëve për të vendosur monarkinë ruse, siç përshkruhet me hollësi nga historiani britaniko-amerikan Antony Sutton. Progresistët amerikanë uillsonianë, të cilët qëndronin prapa Lidhjes së Kombeve dhe më vonë të Kombeve të Bashkuara, kishin kërkuar një qeveri demokratike, progresive, teknokratike, manaxheriale botërore, si edhe një bashkëpunim me forcat e tjera botërore, të cilat do të mbështesnin këtë qëllim dhe do të rrëzonin monarkitë reaksionare që nuk do të bashkëpunonin me këtë rend botëror. $rightarrow$ Prandaj, interesat amerikanë luajtën një rol kryesor në promovimin e bolshevikëve dhe në ndihmesën që u dhanë për të marrë pushtetin, veçanërisht përmes Leon Trockit, i cili gjatë revolucionit ishte në Nju Jork, duke kanalizuar fonde dhe armë për shokët e tij në Rusi. Ndonëse Trocki ishte socialist ndërkombëtar, i cili do të kishte bashkëpunuar me interesat amerikanë, ai nuk do të fitonte pushtet në Rusi. Në vend të tij, Leninin do ta pasonte Stalini, i cilido të merrte një drejtim më të izoluar e provincial, duke i dhënë më shumë përparësi socializmit në vend sesa bashkëpunimit global. Që prej asaj kohe, progresistët amerikanë mbajtën kontakte me interesat rusë, në përpjekje për të bashkëpunuar sërish me Rusinë për interesat e tyre progresivë, por pa rezultat. Kështu që ne mund ta kuptojmë më mirë White-in jo si një spiun komunist, por si një progresist amerikan që kërkoi bashkëpunim me bolshevikët rusë për projektin madhështor të rendit ekonomik të pasluftës që kërkuan progresistët amerikanë.

[^35]: Departamenti Amerikan i Shtetit, "Vëllimi I" në *Proceedings and Documents of the United Nations Monetary and Financial Conference*, Bretton Woods, NewHampshire, 1--22Korrik, 1944.

[^36]: Hans‐Hermann Hoppe, "How Is Fiat Money Possible?"*Review of Austrian Economics*, vëll. 7, nr. 2 (1994).

[^37]: Ky është një tipar i rëndësishëm, por shpesh i nënvlerësuar i parasë qeveritare. Për shkak se bankat krijojnë para kur lëshojnë kredi, ripagimi i kredive ose falimentimi i huamarrësit çon në një ulje të ofertës së parave. Paratë mund të kenë rritje ose ulje të ofertës së tyre, në varësi të shumëllojshmërisë së vendimeve të qeverisë dhe bankës qendrore.

[^38]: Burimi: Banka Qendrore për të gjitha vendet dhe OECF.Stat për eurozonën

[^39]: Steve Hanke dhe Charles Bushnell, "Venezuela Enters the Record Book: The 57th Entry in the Hanke‐Krus World Hyperinflation Table," *Studies in Applied Economics*, nr. 69 (Dhjetor 2016).

[^40]: Ky quhet Efekti Kantiljon, i emëruar pas ekonomistit irlandezo‐francez Richard Cantillon, i cili e shpjegoi atë në shekullin XVIII. Sipas Cantillon-it, përfituesit kryesorë të zgjerimit të ofertës së parave janë marrësit e parë të parave të reja të shtypura, të cilët janë në gjendje t'i shpenzojnë ato para përpara se ato të shkaktojnë rritje të çmimeve. Kushdo që i merr më pas këto para, është në gjendje ta shpenzojë atë duke u përballur me një rritje të vogël të nivelit të çmimeve. Sidoqoftë, sapo paratë kalojnë në më shumë duar, niveli i çmimeve rritet, derisa përfituesit e mëvonshëm pësojnë një ulje të fuqisë së tyre reale të blerjes. Ky është shpjegimi më i mirë përse në ekonominë moderne inflacioni i dëmton më të varfrit dhe i ndihmon më të pasurit. Ata që përfitojnë më shumë nga inflacioni janë ata që kanë mundësitë më të mira për të marrë kredi qeveritare, ndërsa ata që dëmtohen më shumë janë ata me të ardhura fikse ose paga minimale.

[^41]: "Dollar or Dinar?" Mises Daily. Mund ta gjeni në <https://mises.org/library/dollar-or-dinar>

[^42]: J. P. Koning, "Orphaned Currency: Odd Case of Somali Shillings." Mund ta gjeni në <https://jpkoning.blogspot.ca/2013/03/orphaned-currency-odd-case-ofsomali.html?m=1>

[^43]: "Regulation of OTC Derivatives." Dëshmi e presidentit Alan Greenspan para Komitetit të Shërbimeve Financiare dhe Bankare, Dhoma Amerikane e Përfaqsuesve, 24 korrik 1998.

[^44]: Ludwig von Mises, *The Theory of Money and Credit*, vëll.2 (Irvingtonon‐Hudson, NY: Foundation for Economic Education, 1971), fq. 414--416.

[^45]: Fragment nga një intervistë me video e realizuar në vitin 1984 me James U. Blanchard në Universitetin e Freiburgut.

[^46]: Hans-Hermann Hoppe, *Democracy: The God That Failed*, fq. 6.

[^47]: Walter Mischel, Ebbe B. Ebbesen dhe Antonette Raskoff Zeiss, "Cognitive and Attentional Mechanisms in Delay of Gratification," Journal of Personality and Social Psychology, vëll. 21, nr. 2 (1972): 204--218.

[^48]: Për një diskutim të shkëlqyeshëm të këtyre faktorëve, lexuesi mund t'i referohet kapitullit të parë të *Democracy: The God That Failed* të Hoppe-it. Më shumë diskutime themelore dhe teknike mund të gjenden në Kapitullin 6 të Murray Rothbard-it *Man, Economy, and State* , Kapitujt 18 dhe 19 në *Human Action* të Mises-it dhe *Capital and Interest* nga Eugen von Böhm ‐ Bawerk.

[^49]: Ibn Khladun, *Al-Muqaddima.*

[^50]: R. Kent, "The Edict of Diocletian Fixing Maximum Prices," *University of Pennsylvania LawReview* , vëll. 69 (1920): 35.

[^51]: Roy Jastram, *The Golden Constant: The English and American Experience* 1560--2007 (Cheltenham, UK: Edward Elgar, 2009).

[^52]: Këto janë: ShBA, Japonia, Gjermania, Britania e Madhe, Franca, Italia dhe Kanadaja.

[^53]: H. L. Mencken dhe Malcolm Moos, *A Carnival of Buncombe* (Baltimore: Johns Hopkins Press, 1956), fq. 325.

[^54]: George Vaillant, *Triumphs of Experience: The Men of the Harvard Grant Study.* (Cambridge, MA: Harvard University Press, 2012).

[^55]: Betsy Stevenson and Justin Wolfers, "The Paradox of Declining Female Happiness." *American Economic Journal: Economic Policy*, vëll. 1, nr. 2 (2009): 190--225.

[^56]: Shih Michael Holroyd, *Lytton Strachey: The New Biography*, vëll. I, fq. 80 , në të cilën një letër dërguar nga Keynes-i drejt shokut të tij Lytton Strachey në Bloomsbury e këshilloi atë të vizitonte Tunizin "ku shtretërit dhe djemtë nuk janë të kushtueshëm." Shih gjithashtu David Felix, *Keynes: A Critical Life*, f. 112 , i cili citon një letër nga Keynes-i në të cilën ai informon një mik, "Unë jam duke u nisur për në Egjipt... Sapo mësova se "shtrati dhe djali" është përgatitur. " Në një letër tjetër, ai i rekomandoi Strachey-it të shkonte në Tunis dhe Siçili "nëse do të shkosh atje ku vallëzojnë djemtë e zhveshur."

[^57]: Jonathan Huebner, "A Possible Declining Trend for Worldwide Innovation," *Technological Forecasting and Social Change*, vëll. 72 (2005): 980--986.

[^58]: John Addington Symonds, *The Sonnets of Michael Angelo Buonarroti* (London: Smith Elder & Co., 1904) .

[^59]: Shih. Frances Stonor Saunders, *The Cultural Cold War: The CIA and the World of Arts and Letters* (The New Press, 2000, ISBN 1‐56584‐596‐X).

[^60]: Ben Rooney, "Copper Strikes After Chile Quake," CNN Money (1 Mars, 2010). Mund të gjendet në <http://money.cnn.com/2010/03/01/markets/copper/>

[^61]: Stephane Courtois, Nicolas Werth, Karel Bartosek, Andrzej Paczkowski, Jean‐Louis Panné, dhe Jean-Louis Margolin, *The Black Book of Communism: Crimes, Terror, Repression* (Harvard University Press, 1997) .

[^62]: Ludwig von Mises. *Socialism: An Economic and Sociological Analysis*. Ludwig von Mises Institute. Auburn, AL. 2008 (1922).

[^63]: Ekzistojnë shumë gabime me ekonominë kejnsiane, por asgjë në lidhje me të nuk është aq qesharake sa mungesa e plotë e konceptimit të funksionimit të strukturës prodhuese të kapitalit.

[^64]: Ludwig von Mises, *Human Action*, fq.703-704

[^65]: Mjetet kryesore që përdorin bankat qendrore janë: përcaktimi i normës Federale të Fondeve, përcaktimi i raportit të rezervës minimale, përfshirja në operacione të tregut të hapur dhe përcaktimi i kritereve të pranimit të huasë. Një shpjegim i hollësishëm i mekanizmit të funksionimit të këtyre mjeteve mund të gjendet në çdo libër paraprak të makroekonomisë. Për ta përmbledhur: banka qendrore mund të angazhohet në një politikë monetare ekspansioniste duke (1) ulur normat e interesit, e cila stimulon huadhënien dhe rrit krijimin e parave; (2) duke ulur raportin e rezervës së detyruar, e cila lejon bankat të rrisin huadhënien e tyre, duke rritur kështu krijimin e parave; (3) duke blerë bono ose instrumente financiare, përmes krijimit të parave; dhe (4) duke zgjatur kriteret e përshtatshmërisë së huasë, e cila i lejon bankat të rrisin huadhënien dhe kështu krijimin e parave të reja. Politika monetare tkurrëse kryhet duke përmbysur secilën nga këto pika, duke shkaktuar kështu një reduktim të ofertës së parasë, ose të paktën një ulje të ritmit të rritjes në ofertën e parasë.

[^66]: Është gjithmonë kënaqësi t'i mësoj studentët e mi se si do të funksiononte një treg i lirë e hipotetik i kapitalit, veçanërisht për të parë reagimin në fytyrat e tyre kur krahasojnë logjikën që udhëheq një arsyetim me teoritë pseudo-shkencore kejnsiane, të cilën kanë pasur fatin e keq ta mësojnë.

[^67]: Nuk ka shkolla të tjera ekonomike, përveç asaj austriake, që kanë një teori koherente të kapitalit për të shpjeguar recesionet. Të tjerët bazohen vetëm në teoritë fantastike të ekonomistëve të shekullit XX. Nuk është e nevojshme të lexosh argumentet moderne të linjës më të fundit të teorive të psikologjisë kejnsiane. Mjafton të lexosh *Monetary Theory and Trade* , nga Hayek-u në vitin 1933, ose *America's Great Depression* nga Rothbard, në vitin 1963.

[^68]: Ludwig von Mises, *Human Action*, fq.560

[^69]: Friedrich Hayek, *A Tiger by the Tail*, fq. 126.

[^70]: Një llogari historike shumë e rekomanduar e pasojave katastrofike, por qesharake të kontrolleve të çmimeve në histori është *Forty Centuries of Price and Wage Controls: How Not to Fight Inflation* , nga Robert Schuettinger dhe Eamonn Butler.

[^71]: Shih Tabelën 10 në faqen 206 të librit të Friedman-it dhe Schwartz-it.

[^72]: Murray Rothbard, *America's Great Depression*, vëll 5., fq. 186.

[^73]: Një trajtim i shkëlqyeshëm i hollësishëm i kësaj krize gjendet në librin e James Grant, *The Forgotten Depression: 1921: The Crash That Cured Itself* (Simon & Schuster, 2014) .

[^74]: Murray Rothbard, *America's Great Depression.*

[^75]: "Fisher Sees Stocks Permanently High", New York Times, 16 Tetor, 1929, fq.8.

[^76]: Shih Murray Rothbard, *Economic Depressions: Their Cause and Cure*.

[^77]: Friedrich Hayek, *Denationalization of Money* (1976) .

[^78]: Bank of International Settlements (2016), *Triennial Central Bank Survey. Foreign Exchange Turnover in April 2016.*

[^79]: Për më shumë rreth kësaj, shih George Gilder, *The Scandal of Money: Why Wall Street Recovers but the Economy Never Does* (Washington, D.C. Regnery).

[^80]: Hans‐Hermann Hoppe, "How Is Fiat Money Possible?" *The Review of Austrian Economics*, vëll. 7, nr. 2 (1994).

[^81]: John Matonis, "Bitcoin Obliterates 'The State Theory of Money'," *Forbes* (2 Prill, 2013). Mund të gjendet në <http://www.forbes.com/sites/jonmatonis/2013/04/03/bitcoin‐obliteratesthe‐state‐theory‐of‐money/#6b93e45f4b6d>

[^82]: Sa i përket teorisë së kapitalit, vetëm austriakët kanë përpunuar një teori kohe-rente dhe të artikuluar mirë me kontributet, ndër të tjera të Böhm ‐ Bawerk, Mises, Hayek, Rothbard, Huerta de Soto, Salerno.

[^83]: J. M. Keynes, *A Tract on Monetary Reform* (1923), Ch. 3, fq. 80 . Vlen të përmendet se kejnsianët e ditëve moderne refuzojnë interpretimin e këtij citati, si shenjë e shqetësimit të Keynes-it për të tashmen në kurriz të së ardhmes. Në vend të kësaj, kejnsianët si Simon Taylor argumentojnë se ky aforizëm nënkupton përparësinë e Keynes-it për trajtimin e papunësisë në mënyrë të menjëhershme, sesa shqetësimin për kërcënimin e largët të inflacionit. $rightarrow$ $rightarrow$ Për fat të keq, këto mbrojtje shërbejnë vetëm për të konfirmuar pikëpamjen afatshkurtër të dishepujve modernë të Keynes-i po aq dritëshkurtër sa ai, si dhe injorancën e tyre, gjithashtu të barabartë me atë të tij, se politikat inflacioniste janë shkaqet kryesore të papunësisë. Shikoni "The True Meaning of 'In The Long Run We Are All Dead.'" Mund të gjendet në <http://www.simontaylorsblog.com/2013/05/05/the‐true‐meaning‐of‐inthe‐long‐run‐we‐are‐all‐dead/>

[^84]: Shënime nga Guvernatori B S. Bernanke para Klubit Kombëtar të Ekonomistëve, Washington, D.C., 21 nëntor, 2002, *Deflation: Making Sure "It" Doesn't Happen Here*

[^85]: Shih Campbell McConnell, Stanley Brue, dhe Sean Flynn, *Economics* (New York: McGraw‐Hill, 2009), fq. 535.

[^86]: Carl Menger, *On the Origins of Money (1892)*

[^87]: Ludwig von Mises, *Human Action* (1949). fq. 421.

[^88]: Rothbard, Murray. "The Austrian Theory of Money." *The Foundations of Modern Austrian Economics* (1976): 160 C184.

[^89]: Ludwig von Mises, *Human Action* (1949), fq. 575.

[^90]: Shih Murray N. Rothbard, *Economic Depressions: Their Cause and Cure* (Ludwig von Mises Institute, 2009).

[^91]: *Human Development Report 2005* (New York: United Nations Development Programme, 2005).

[^92]: Jacques Barzun, *From Dawn to Decadence.*

[^93]: Élie Halévy and May Wallas. "The Age of Tyrannies," Economica, New Series, vëll. 8, nr. 29 (Shkurt 1941): 77--93.

[^94]: Murray Rothbard, "The End of Socialism and the Calculation Debate Revisited," *The Review of Austrian Economics*, vëll. 5, nr. 2 (1991) .

[^95]: J. M. Keynes, "The End of Laissez‐Faire," në *Essays in Persuasion*, fq. 272--295 .

[^96]: Murray Rothbard, "A Conversation with Murray Rothbard," *Austrian Economics Newsletter*, vëll. 11, nr. 2 (Verë 1990).

[^97]: John Kenneth Galbraith, *The Great Crash 1929* (Boston, Ma: Houghton Mifflin Harcourt, 1997), fq. 133.

[^98]: Për më tepër mbi këtë temë, shih James M. Buchanan dhe Gordon Tullock, *The Calculus of Consent: Logical Foundations of Constitutional Democracy* (1962) .

[^99]: Mark Skousen, "The Perseverance of Paul Samuelson's Economics," *Journal of Economic Perspectives*, vëll. 11, nr. 2 (1997): 137--152 .

[^100]: David Levy dhe Sandra Peart, "Soviet Growth and American Textbooks: An Endogenous Past," *Journal of Economic Behavior & Organization*, vëll. 78, nr. 1--2 (Prill 2011): 110--125 .

[^101]: Mark Skousen, "The Perseverance of Paul Samuelson's Economics," *Journal of Economic Perspectives*, vëll. 11, nr. 2 (1997): 137--152 .

[^102]: Paul Krugman, "Secular Stagnation, Coalmines, Bubbles, and Larry Summers," New York Times, 16 nëntor, 2003.

[^103]: Për një shembull zyrtar të kësaj deklarate, shih D. W. Diamond dhe P. H.Dybvig "Bank Runs, Deposit Insurance, and Liquidity," *Journal of Political Economy*, vëll. 91, nr. 3 (1983): 401--419 .

[^104]: Thomas Philippon dhe Ariell Reshef. "An International Look at the Growth of Modern Finance," *Journal of Economic Perspectives*, vëll. 27, nr. 2 (2013): 73--96 .

[^105]: Centralizimi i emetimit të kredisë mund të shihet si një ndërhyrje e qeverisë në funksionimin e Ligjit të Coases, e përshkruar nga Coase në esenë e tij: "The Nature of the Firm", *Economica*, vëll. 4, nr. 16 (1937): 386-- 405 . Sipas Coase-s, arsyeja pse firmat ekzistojnë është se kontraktimi individual i detyrave mund të jetë më i kushtueshëm, sepse përfshin kosto transaksioni, të tilla si kërkimi dhe informacioni, negociatat, kontraktimet dhe ekzekutimi. Një firmë do të rritet për aq kohë sa mund të përfitojë nga kryerja e aktiviteteve të brendshme për të kapërcyer kostot më të larta të kontraktimit të jashtëm. Në një botë të zhvlerësimit të monedhës dhe kredisë së alokuar në mënyrë qendrore, arritja e financimit bëhet një nga përparësitë kryesore të rritjes në madhësi në lidhje me kostot. Firmat e mëdha kanë më shumë të mira kapitale dhe kolateral, gjë që u lejon atyre kushte më të ulëta financimi. Nxitja për çdo biznes është që të rritet përtej asaj që konsumatorët do të preferonin. Në një treg të lirë për kapitalin ku firmat duhet të mbështeteshin shumë më tepër në të ardhurat e tyre dhe duke siguruar kredi në tregjet e lira, output-i do të favorizojë shkallën e prodhimit më të përshtatshme ndaj preferencave të konsumatorëve.

[^106]: Shih Nick Szabo, 2001, *Trusted Third Parties Are Security Holes* . Mund të gjendet në nakamotoinstitute.org

[^107]: Një përshkrim i shkurtër i tre prej këtyre teknologjive të para është dhënë në Shtojcën e këtij kapitulli, ndërsa prova e punës diskutohet më hollësisht në këtë kapitull dhe në Kapitullin [15](#ch016.xhtml#ch10).

[^108]: Konrad Graf, "On the Origins of bitcoin: Stages of Monetary Evolution" (2013) . Mund të gjendet në [www.konradsgraf.com](http://www.konradsgraf.com)

[^109]: Unë nuk kam ndër mend ta tërheq këtë libër dhe lexuesin në pyetje metafizike, por kam menduar herë pas here që libri kryesor i transaksioneve bitcoin mund të konsiderohet i vetmi grup objektiv i fakteve në botë. Mund të argumentohet (siç bëjnë shumë filozofë) se çdo fakt është subjektiv dhe vërtetësia e tij bazohet në personin që e deklaron ose e dëgjon atë, megjithatë libri kryesor i transaksioneve bitcoin krijohet përmes konvertimit të energjisë elektrike dhe fuqisë së përpunimit në një "të vërtetë" pa pasur nevojë të mbështetemi te fjala e askujt.

[^110]: Mënyra e vetme për të zotëruar bitcoin-e është të kesh kontroll mbi çelësat privatë. Nëse dikush arrin të fitojë qasje në çelësat tuaj privatë, ata kanë bitcoin-et tuaja. Vjedhja e çelësave privatë është si vjedhja e dollarëve fizikë ose e arit; është përfundimtare dhe e pakthyeshme. Nuk ka asnjë autoritet që mund ta shfuqizojë vjedhjen. Kjo është një pjesë e pashmangshme e bitcoin-it në të qenit *cash* dhe një pikë e rëndësishme që investitorët e mundshëm në bitcoin duhet ta kuptojnë mirë para se të vendosin ndonjë shumë parash në bitcoin. Sigurimi i çelësave privatë nuk është një detyrë e thjeshtë dhe është shumë e rrezikshme nëse nuk je në gjendje t'i sigurosh ato.

[^111]: Ralph Merkle, "DAOs, Democracy and Governance," *Cryonics*, vëll. 37, nr. 4 (korrik-gusht 2016): 28--40; Alcor, [www.alcor.org](http://www.alcor.org)

[^112]: Shih Kapitullin [15](#ch016.xhtml#ch10) për një diskutim mbi rezistencën ndaj ndryshimit dhe pandryshueshmërinë e bitcoin-it

[^113]: Burimi: blockchain.info

[^114]: Detajet e të dy transaksioneve mund të gjenden në librin e Nathaniel Popper *Digital Gold*

[^115]: Shënim i përkthyesit: "Token" quhen monedhat digjitale të një rrjeti të bazuar në blockchain

[^116]: Shih Kapitullin [15](#ch016.xhtml#ch10) për një diskutim mbi arsyen përse kopjet e bitcoin-it nuk mund të përshkruhen si *cash* digjital

[^117]: Për një diskutim të mirë rreth kësaj pike, shih Kyle Torpey, "Here's What Goldbugs Miss About bitcoin's Intrinsic Value" *Forbes Digital Money*. Mund të gjendet në <https://www.forbes.com/sites/ktorpey/2017/10/27/hereswhat‐gold‐bugs‐miss‐about‐bitcoins‐intrinsic‐value/2/#11b6a3b97ce0>

[^118]: CIA World Factbook. Mund të gjendet në <https://www.cia.gov/library/publications/the‐World‐factbook/>

[^119]: Këto krahasime nuk duhen marrë si plotësisht të sakta. Emetimi i parave qeveritare nuk krijohet vetëm nga banka qendrore, por edhe nga vetë bankat, ndërsa për bitcoin-in nuk ekziston një proces i tillë. Masat e ofertës së parave për sa i përket aseteve financiare që do të përfshinin si pjesë e ofertës së parave gjithashtu ndryshojnë nga një vend në tjetrin.

[^120]: Burimi: Rishikimi statistikor i BP-së

[^121]: Michael Kremer, "Population Growth and Technological Change: One Million B.C. to 1990," *Quarterly of Journal of Economics*, vëll. 108, nr. 3(1993): 681--716.

[^122]: Për më tepër, sigurimi i pajisjeve për qasje në internet është tashmë i lirë sot dhe po vazhdon të bëhet edhe më shumë i lirë.

[^123]: Timothy C. May. *Crypto Anarchy and Virtual Communities*. 1994. Në dispozicion në nakamotoinstitute.org

[^124]: Murray Rothbard, *The Ethics of Liberty*, fq. 43 .

[^125]: Forumi i "Bitcoin Talk", 30 dhjetor, 2010. Mund të gjendet në: <https://bitcointalk.org/index.php?topic=2500.msg34211#msg34211>

[^126]: Për më shumë lidhur me këtë dallim të rëndësishëm, shih Adam Ferguson *An Essayon the History of Civil Society* (London: T. Cadell, 1782) . Shih gjithashtu Vernon Smith, *Rationality in Economics* (New York: Cambridge University Press,2008) .

[^127]: Pyetja nëse bitcoin-i harxhon energji elektrike është një keqkuptim thelbësor i natyrës subjektive të vlerës. Energjia elektrike gjenerohet në të gjithë botën në sasi të mëdha për të përmbushur nevojat e konsumatorëve. Gjykimi i vetëm nëse kjo energji elektrike ka shkuar dëm ose jo i takon vetëm konsumatorit që paguan për të. Kushdo që është i gatshëm që të paguajë koston e funksionimit të rrjetit bitcoin për transaksionet e tij, në fakt është duke financuar konsumin e energjisë elektrike për të përmbushur këtë qëllim, që do të thotë se energjia elektrike është përdorur për të përmbushur nevojat e konsumatorit dhe nuk është shpenzuar kot. Po të flasim nga pikëpamja funksionale, PoW është metoda e vetme që njerëzit kanë shpikur për krijimin e parave të forta digjitale. Nëse ata që e përdorin besojnë se ia vlen të paguhet, energjia elektrike nuk është shpenzuar kot.

[^128]: Adam Ferguson, *An Essay on the History of Civil Society.* (London: T.Cadell, 1782).

[^129]: Shënim i përkthyesit: *hard fork*, ose "pirun i fortë" është një element tjetër i aseteve kriptografike që i referohet momentit kur një pjesë e komunitetit nuk bie dakord me politikat e një rrjeti të caktuar, kështu që ata modifikojnë kodin bazë në një kod me politika të reja, duke krijuar një blockchain të ri, një ekonomi të re e për rrjedhojë një aset të ri kriptografik. Quhet kështu për shkak se i ngjan formës së pirunit, trupi i të cilit vazhdon i drejtë dhe më pas degëzohet.

[^130]: Pas përgjysmimit të parë të emetimit të monedhave në vitin 2012, disa minatorë u përpoqën të vazhdonin të minonin blloqe me shpërblime prej 50 monedhash, por përpjekja u prish shpejt pasi nyjat refuzuan blloqet e minuara nga këta minatorë, duke i detyruar ata të ktheheshin në planin fillestar të inflacionit.

[^131]: Një pikë Schelling është një strategji, të cilën individët do ta përdorin në mungesë të komunikimit me të tjerët, sepse pika duket e natyrshme dhe sepse ata presin që edhe të tjerët të zgjedhin këtë strategji. Duke qenë se nuk ka asnjë mënyrë zyrtare për të vlerësuar sa nyja ka bitcoin-i, pika Schelling për secilin anëtar të nyjës qëndron në ndjekjen e grupit ekzistues të rregullave të konsensusit dhe shmang kalimin në një grup të ri.

[^132]: Visa, Inc. në një shikim të shpejtë. Gjendet në <https://usa.visa.com/dam/VCOM/download/corporate/media/visa‐factsheet‐Jun2015.pdf>

[^133]: Tony Kontzer, "Inside Visa's Data Center," *Network Computing*. Gjendet në <http://www.networkcomputing.com/networking/inside‐visas‐datacenter/1599285558>

[^134]: Stein, Mara Lemos. "The Morning Risk Report: Terrorism Financing Via bitcoin May Be Exaggerated." *Wall Street Journal*, 2017.

[^135]: Ndoshta që nga ajo kohë Nakamoto bëri dy komunikime të mëtejshme. Një ishte mohimi që identitetit i tij i vërtetë ishte ai i një inxhinieri japonezo‐amerikan me emrin e vërtetë Dorian Prentice Satoshi Nakamoto, i cili u identifikua nga revista *Newsweek* si Nakamoto i vërtetë, i bazuar në jo më shumë prova përveç se një rastësie emrash dhe njohurish kompjuterike. Tjetri ishte për të ofruar një mendim mbi mënyrën se si po vazhdonte debati për shkallëzimin e bitcoin-it. Nuk është e qartë nëse këto postime ishin nga vetë Nakamoto apo dikush e kishte kompromentuar llogarinë e tij, veçanërisht pasi dihet që llogaria e postës elektronike të cilën ai kishte përdorur për të komunikuar ishte në të vërtetë e kompromentuar.

[^136]: Autori nuk është në gjendje të përcaktojë vërtetësinë e këtij emaili, por do të thotë shumë që emaili citohet gjerësisht, deri në pikën që *MIT Technology Review* shkroi një artikull të gjatë mbi Andresenin me titull "Njeriu që vërtet ndërtoi bitcoin-in", duke pretenduar se Andreseni ishte më i rëndësishëm për zhvillimin e bitcoin-it në krahasim me Nakamoton.

[^137]: Shikoni postimin e Peter Geoghegan-it në shpjegimin se si ai arriti ta krijojë këtë në kompjuterin e tij personal. Në dispozicion në <http://pgeoghegan.blogspot.com/2012/06/toWards‐14000‐writetransactions‐on‐my.html>

[^138]: Stan Higgins, "Vermont Says Blockchain Record‐Keeping System Too Costly", 20 Janar, 2016

[^139]: S. Russolillo, "Yellen on bitcoin: Fed Doesn't Have Authority to Regulate It in Any Way," Wall Street Journal, 27 Shkurt, 2014.
